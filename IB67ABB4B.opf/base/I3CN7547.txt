༄༅།   །སྐོར་ཚོ་གཉིས་པ་ཁེ་ནང་ནས་སྤྱན་དྲངས་པའི་བི་མའི་སྙིང་ཐིག་གི་
དབང་ཆོག་ཡན་ལག་དང་རྩ་བར་གྱུར་པ།

༄༅།  །དེ་ནས་སྐོར་ཚོ་གཉིས་པ་ཁེ་ནབ་ནས་སྤྱན་དྲངས་པའི་བི་མའི་སྙིང་ཐིག་གི
དབང་ཆོག་ཡན་ལག་དང་རྩ་བར་གྱུར་པ་གཉིས་ཀྱི བཤམས་བཀོད། སྒྲུབ་པ། ཇི་ལྟར་སྐུར་བ་དང་གསུམ་
ལས། དང་པོ་ལོགས་སུ་གསལ། གཉིས་པ་ལ་ཉི་ཤུ རྩ་བཞི་ལས། དང་པོ་ཡན་ལག་གི་སྐོར་གྱི། དང་པོ་རྣམ་
འཇོམས་ལ་། སྐྱབས་སེམས། ན་མོ༔ རྐང གཉིས་གཙོ་བོ་མཚན་དང་དཔེ་བྱད་ལྡན༔

༄༅། །འདོད་ཆགས་བྲལ་བ་ཞི་གྱུར་དམ་པའི་ཆོས༔ ཚོགས་ཀྱི
མཆོག་གྱུར་འཕགས་པའི་དགེ་འདུན་ལ༔   བདག་ནི་གུས་པས་ཕྱག་འཚལ་སྐྱབས་སུ་
མ་ཆི༔ མ་གྱུར་འགྲོ་བ་མཁའ་ཁྱབ་སེམས་ཅན་རྣམས༔ དུས་མིན་འཆི་རྐྱེན་
མ་ལུས་བཟློག་པ་དང་༔ འཇིགས་པ་བརྒྱད་སོགས་ནད་གདོན་ཞི་བྱའི་ཕྱིར༔ ༔

བདག་ནི་རྣམ་འཇོམས་བསྒྲུབ་པར་སེམས་བསྐྱེད་དོ༔ ཤུ་ནྱ་ཏ༴ བསྲུང་བ་རྡོ་རྗེའི་བླ་གུར་དང་༔ རྭ་བ་ས་གཞི་བཅས་པ་ཡི༔ དེ་དབུས་བདག་ཉིད་དམ་
ཚིག་པ༔ རྡོ་རྗེ་འཛིན་པ་སྐུ་མདོག་དཀརཿ རིན་ཆེན་དར་བརྒྱན་རྡོར་དྲིལ་འཛིན༔ སེམས་དཔའི་སྐྱིལ་མོ་ཀྲུང་བཅས་བཞུགསཿ ཡེ་ཤེས་སེམས་དཔས་
དབང་བསྐུར་ཞིང་༔ དབང་ལྷ་རིགས་ཀྱི་བདག་པོས་བརྒྱན༔ ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ་ཧཱུྃ་དཀར་པོའི་མཐར། རིག་འདུས་རྩ་བའི་སྔགས་
ཀྱིས་གཡས་སྐོར་དུ་འཁོར་བར་བསམ། ཨོཾ་བཛྲ་པཱ་ཎི་ཧཱུྃ་ཕཊ༔ བརྒྱ་རྩ། ན་མཙཎྜ་བཛྲ་ཀྲོ་ཏ་ཡ་ཧུ་ལུ་ཧུ་ལུ་ཏིཥྛ་ཏིཥྛ་བྷནྡྷ་བྷནྡྷ༔ ཧ་ན་ཧ་ན༔ ཨ་མྲྀ་ཏེ་
ཧཱུྃ་ཕཊ༔ ཉེར་ལྔ་བཟླ། ཤུ་ནྱ་ཏ༴ མདུན་དུ་བསྲུང་བའི་འཁོར་ལོའི་དབུས༔ རྡོ་རྗེ་འཛིན་པ་སྐུ་མདོག་དཀར༔ རིན་ཆེན་དར་བརྒྱན་རྡོར་དྲིལ་སོགས་ནས་

༄༅།   །བརྒྱན༔ ཨོཾ་བཛྲ་ས་མ་ཡཱ་ཛཿཛཿ ཛཿཧཱུཾ་བཾ་ཧོ༔ ཨརྒྷཾ་སོགས་ཀྱིས་མཆོད༔ བསྟོད་པ་ནི། ཧཱུྃ༔ གསང་ཆེན་རིགས་རྣམས་ཡོངས་འདུས་
ཀྱི༔ བཅོམ་ལྡན་རྡོ་རྗེ་འཛིན་པ་ལ༔ མཆོད་དོ་བསྟོད་དོ་བྱིན་གྱིས་རློབས༔ མཆོག་དང་ཐུན་མོང་གྲུབ་པའི་དངོས་གྲུབ་སྩོལ༔ ཐུགས་ཀར་ཟླ་བའི་དཀྱིལ་
འཁོར་གྱི་སྟེང་དུ་ཧཱུྃ་དཀར་པོའི་མཐར་རིག་འདུས་རྩ་བའི་སྔགས་ཀྱིས་གཡས་སྐོར་དུ་འཁོར་བར་བསམ། ཨོཾ་བཛྲ་པཱ་ཎི་ཧཱུྃ༔ ན་མ་ཙཎྜ་བཛྲ་སོགས་བཟླ། ཤུ་ནྱ་ཏ༴
བུམ་པ་རིན་ཆེན་གཞལ་ཡས་དབུས༔ རྡོ་རྗེ་འཛིན་པ་སྐུ་མདོག་དཀར༔ རིན་ཆེན་བརྒྱན་སོགས་ནས་དངོས་གྲུབ་སྩོལ༔ བདག་གི་ཐུགས་ཀའི་འོད་ཟེར་གྱིས་
བསྐུལ་ནས་སྐུ་ལས་ནད་གདོན་སྡིག་སྒྲིབ་སྦྱངས་བའི་བདུད་རྩིའི་རྒྱུན་བབ་པས་བུམ་པ་གང་བར་གྱུར༔ ཨོཾ་བཛྲ་པ་ཎི་ཧཱུྃ༔ བརྒྱ་རྩ། ན་མཿཙཎྡ༴ཉེར་ལྔ་བཟླ། འབྲུ་

གསུམ་གྱིས་མཆོད་ཡོན་དུ་ཕུལ་ནས་འོད་ཞུ་བྱ། ༈ གཉིས་པ་མི་གཡོ་བ་ནི། སྐྱབས་སེམས། ན་མོ༔ ཕྱོགས་བཅུའི་སོགས། ཤུ་ནྱ་ཏ༴ པདྨ་ཉི་ཟླའི་གདན་སྟེང་དུ
རང་ཉིད་རྗེ་བཙུན་མི་གཡོ་བ༔ དཀར་པོ་ཞལ་གཅིག་སྤྱན་གསུམ་ལྡན༔ ཡ་སོས་མ་མཆུ་མནན་ནས་ནི༔ སྨ་ར་དབུ་སྐྲ་དམར་སེར་ཅན༔ ཕྱག་གཡས་རལ་
གྲི་སྤྱི་བོར་གདེངས༔ གཡོན་པས་སྡིགས་མཛུབ་ཐུགས་ཀར་མཛད༔ ཞབས་གཡས་པུས་མོ་ཉི་མར་བཙུག༔ གཡོན་པའི་མཐིལ་གྱིས་ཟླ་བ་མནན༔ རིན་
ཆེན་བརྒྱན་ཅིང་དར་ཤམ་ཅན༔ ཐུགས་ཀར་པད་ཟླའི་སྟེང་དུ་ཧཱུྃ༔ དེ་ལ་རྩ་བའི་སྔགས་ཀྱིས་བསྐོར༔ ཨོཾ་བཛྲ་ཙཎྜ་མ་ཧཱ་རོ་ཥ་ན་ཧཱུྃ་ཕཊ༔ བརྒྱ་རྩ་བཟླ། ཤུ་
ནྱ་ཏ༴ མདུན་དུ་དཀྱིལ་འཁོར་མཚན་རྫོགས་དབུས༔ པདྨ་ཉི་ཟླའི་གདན་སྟེང་དུ༔ ཁྲོ་རྒྱལ་རྗེ་བཙུན་མི་གཡོ་བ༔ དཀར་པོ་སོགས་ནས་བསྐོར༔ ཨོཾ་བཛྲ་

༄༅། །ཙཎྜ་མ་ཧཱ་རོ་ཥ་ཎ་ཧཱུྃ་ཕཊ༔ ཐུགས་ཀའི་སྔགས་ཕྲེང་མདུན་གྱི་ཞལ་དུ་ཞུགསཿ ལྟེ་བ་ནས་ཐོན་རང་གི་ལྟེ་བར་ཞུགས༔ སངས་རྒྱས་
བྱང་སེམས་ཤེས་རབ་ཏིང་འཛིན་དང་༔ རྟོགས་པ་ཚེ་བསོད་ཡོན་ཏན་བདག་ལ་ཐིམ༔ ཨོཾ་བཛྲ་ཙཎྜ་སོགས་བརྒྱ་རྩ་བཟླ། ཨགྷོ་སོགས་ཀྱིས་མཆོད། ཧཱུྃ༔ སྤྱོད་པའི་
རྒྱུད་དང་ཁྱད་པར་དུ༔ བདེ་གཤེགས་རིགས་ཀུན་འདུས་པ་ཡི༔ དཔལ་ལྡན་རྒྱུད་ལས་གང་གསུངས་པའི༔ འགྲོ་དོན་མཛད་ལ་ཕྱག་འཚལ་བསྟོད༔ ༈
གསུམ་པ་ངན་སོང་སྦྱངས་བྱེད་ནི། སྐྱབས་སེམས། མཎྜལ། ཡན་ལག་བདུན་པ་སོང་ནས། ཧཱུྃ་བཞིའི་སྔགས་ཀྱིས་བགེགས་བསལ། བཛྲ་རཀྵ་རཀྵ་ཧཱུྃ་གིས་ཕྱོགས་མཚམས་བསྲུངས་བའི་འཁོར་ལོས་
བཅིངས། ཧཱུྃ༔ ཀུན་གཞིའི་རང་མདངས་ཧཱུྃ་ཡིག་མཐིང་ཀ་ལས༔ རང་ཉིད་རྡོ་རྗེ་སེམས་དཔའ་འོད་མི་འགྱུར༔ རྡོ་རྗེ་དྲིལ་འཛིན་དར་དང་རིན་ཆེན་བརྒྱན༔

ཐུགས་ཀར་ཟླ་སྟེང་ཧཱུྃ་ལ་ཡིག་བརྒྱས་བསྐོར༔ ཨོཾ་བཛྲ་ས་མ་ཡསོགས། ཞལ་གྱི་པདྨ་རྡོ་རྗེའི་ལྗགས་ཀྱི་སྔགས༔ རང་བྱུང་འགྲོ་ལ་སོ་སོར་དམ་ཆོས་སྟོན༔ ཨོ་
བཛྲ་སཏྭ་ཧཱུྃ༔ ཐུགས་མཆོག་སེམས་དཔའི་ཕྱག་སོར་རྩེ་སྦྱར་བའི༔ ཟླ་གམ་རིགས་ལྔ་ཡབ་ཡུམ་སྦྱོར་བའི་རྒྱུན༔ ཕྱག་རྒྱ་མཐོང་ཚད་གཟུགས་ཅན་འཁོར་
བ་སྒྲོལ༔ ཨོ་བཛྲ་ཨ་ནཱ་བྱ་ཨ་ནུ་ག་ཏེ་སྤ་ར་སྤ་ར་སརྦ་དྷརྨཱ་ཨ་ནུ་པྲ་ཝ་ཊ་སརྦ་དྷརྨཱ། ཕྱག་རྒྱའི་མཐིལ་དུ་དབྱངས་གསལ་ཟེར་ལྡན་གྱིས༔ རང་བྱུང་འགྲོ་ལ
བའི་དོན་ཀུན་ལྷུན་གྱིས་གྲུབ༔ ཨོཾ་མ་ཧཱ་ཤུ་ནྱ༴ སྟོང་པའི་ངང་ལས་འབྱུང་བ་རིམ་བརྩེགས་སྟེང་༔ སྣ་ཚོགས་རྡོ་རྗེ་འཁྲིགས་པའི་ལྟེ་བ་ན༔ གཞལ་ཡས་
ཕྱི་ནང་མ་འདྲེས་མཚན་ཉིད་རྫོགས༔ བཅུ་དྲུག་རྩིབས་དང་ལྟེ་བར་ལིང་རྩེའི་དབུས༔ རྩལ་ཆེན་ཁྲི་དང་པདྨ་ཟླ་གདན་ལ༔ ཁྱབ་བདག་རྣམ་སྣང་ཞལ་བཞི་

༄༅།  །འགྲོ་ལ་གཟིགས༔ ཕྱག་གཉིས་མཉམ་བཞག་ཕྱག་རྒྱ་འཁོར་ལོ་བསྣམས༔ རབ་མཛེས་ལོངས་སྐུའི་རྒྱན་རྣམས་ཡོངས་སུ་རྫོ་གས༔
སྨིན་མཚམས་མཛོད་སྤའི་འོད་ཟེར་ལྔ་འཕྲོས་པས༔ ངན་སོང་སྡུག་བསྔལ་མ་ལུས་ཞི་བར་བསམ༔ ཨོཾ་ན་མོ་བྷ་ག་ཝ་ཏེ་སརྦ་དུརྒ་ཏི་པ་རི་ཤུ་དྷ་ནི་རཱ་ཛ་ཡ་ཏཱ་
ཐཱ་ག་ཏ་ཡཱ་རྷ་ཏེ་སཾ་མྱ་ཀྶཻ་བྷུ་དྡྷ་ཡཱ༔ ཏཏྱ་ཐཱ༔ ཨོཾ་ཤྭ་དྷ་ནུ་ཤྭ་དྷ་ནི་སརྦ་པཱ་པཾ་ཤྭ་དྷ་ནི་ཤུདྡྷེ་བི་ཤུདྡྷེ༔ སརྦ་ཀརྨཱ་ཨ་ཝ་ཎ་བི་ཤྭ་དྷ་ནི་སྭཱ་ཧཱ༔ ཉེར་ལྔ་བཟླས།
ཞལ་གྱི་པདྨ་རྡོ་རྗེའི་ལྗགས་ཀྱི་སྔགས༔ རང་བྱུང་འགྲོ་ལ་སོ་སོར་དམ་ཆོས་སྟོ༔ ཨོཾ་བཛྲ་སཏྭ་ཧཱུྃ༔ བརྒྱ་རྩ་བཟླ། ཐལ་མོ་སྦྱར་ལ། ཐུགས་ཀར་ཟླ་བའི་གདན་
ལ་རྩིབས་སྟོང་གི༔ འཁོར་ལོའི་ལྟེ་བར་ཁ་དོག་ལྔ་ལྡན་ཨོ་ཡིག་མཐར༔ ཨོཾ་ན་མོ་བྷ་ག་སོགས་ཉེར་ལྔ་བཟླ། ཡང་སྙིང་པོ། ཨོཾ་སརྦ་བཱིཀྐ་སརྦ་ཨ་ཝ་ར་ཎ་བི་ཤུ་དྷ་ཡ་

ཕཊ༔ ཉེར་ལྔ་བཟླ། དཀར་དམར་མཐིང་བའི་སྔགས་འཕྲེང་འོད་ཟེར་གྱིས༔ ངན་སོང་སྡུག་བསྔལ་མ་ལུས་ཞི་བར་བསྒོམ༔ ཤུ་ནྱ་ཏ༴ མདུན་དུ་མཚན་ཉིད་ཡོངས་རྫོགས་
གཞལ་ཡས་དབུས༔ ཁྱབ་བདག་རྣམ་སྣང་ཞལ་བཞི་འགྲོ་ལ་གཟིགསཿ ཤར་དུ་སྦྱོང་བའི་རྒྱལ་པོ་སྐུ་མདོག་དཀརཿ ལྷོ་རུ་རྒྱལ་མཆོག་རིན་ཆེན་སྐུ་མདོག་
མཐིང་༔ ནུབ་ཏུ་ཤཱཀྱ་རི་དབང་སྐུ་མདོག་སེར༔ བྱང་དུ་མེ་ཏོག་ཆེར་རྒྱས་སྐུ་མདོག་ལྗང་༔ ཤར་ལྷོར་སྤྱན་མ་ལྷོ་ནུབ་མ་མཱ་ཀི༔ ནུབ་བྱང་གོས་དཀར་བྱང་
ཤར་དམ་ཚིག་སྒྲོལ༔ བཅུ་དྲུག་རྩིབས་ལ་སེམས་དཔའ་བཅུ་དྲུག་དང་༔ མཆོད་འབུལ་ལྷ་མོ་ཉན་རང་སྒོ་སྲུང་སོགས༔ འཁོར་ཡུག་གཙང་རིས་དཔལ་མགོན་
ལ་སོགས་པ༔ དཀྱིལ་འཁོར་ལྷ་ཚོགས་མ་ལུས་ལྷུན་གྱིས་གྲུབ༔ སྤྱན་འདྲེན་པ་ནི། ཧཱུྃ༔ མ་ལུས་སེམས་ཅན་ཀུན༔ བདུད་སྡེ་དཔུང་བཅས༔ དངོས་

༄༅། །རྣམས་མ་ལུས༴ བཅོམ་ལྡན་འཁོར་བཅས་གནས་འདིར་གཤེགས་སུ་གསོལ༔ མ་ལུས་ཕྱོགས་དུས་ཞིང་ན་བཞུགས་པ་ཡི༔ རྡོ་རྗེ་
རིན་ཆེན་པདྨའི་རིགས་མཆོག་དང་༔ ལས་ཀྱི་རིགས་དང་དེ་བཞིན་གཤེགས་པའི་རིགས༔ གྲངས་མེད་ཞིང་གི་རྡུལ་སྙེད་སྟོན་པའི་ཚོགསཿ སེམས་དཔའ་
སེམས་མ་འཁོར་དང་བཅས་པ་རྣམས༔ ངན་སོང་སྡུག་བསྔལ་སྦྱོངས་ཕྱིར་གཤེགས་སུ་གསོལ༔ བཛྲ་ས་མ་ཡཱ་ཛ་ཛ༔ སེང་གེ་གླང་ཆེན་རྨ་བྱ་ཤང་ཤང་དང་༔ 
དྲི་མེད་པདྨ་ཐབས་ཤེས་ཉི་ཟླའི་ཁྲི༔ ངན་སོང་སྦྱོང་མཛད་ལྷ་ལ་གདན་འབུལ་བས༔ འགྲོ་ཀུན་རྡོ་རྗེའི་གདན་ལ་བཞུགས་པར་ཤོག༔ ཨོཾ་པདྨ་ཀ་མ་ལ་ཡེ་
སྟཾ༔ སྒོ་གསུམ་ཐལ་སྦྱར་གསོལ་བ་འདེབས་པའི་མགོན༔ ཐོག་མེད་དུས་ནས་བསྒྲིབས་པས་ཉམ་ཐག་ཕྱིར༔ འགྲོ་བ་ངན་སོང་གཡང་སར་ལྷུང་སྲིད་པས

ངན་སོང་སྡུག་བསྔལ་སྦྱོང་ཕྱིར་ཕྱག་འཚལ་ལོ༔ ཨ་ཏི་པཱུ་ཧོ༔ པྲ་ཏི་ཛ་ཧོ༔ མཆོད་ཡོན་མེ་ཏོག་བདུག་སྤོས་སྣང་གསལ་དྲི༔ ཞལ་ཟས་རོལ་མོ་ཀུན་བཟང་
རྣམ་པར་རྒྱལ༔ འཁོར་ལོ་བསྒྱུར་རྒྱལ་འབྱོར་པའི་རྒྱལ་སྲིད་བདུན༔ ངན་སོང་སྦྱངས་མཛད་དཀྱིལ་འཁོར་ལྷ་ལ་འབུལ༔ ཨོཾ་ཨརྒྷཾ་སོགས་ཀྱིས་མཆོད། སངས་
རྒྱས་ནུས་མཐུ་ལས་འཁྲུངས་བཀྲ་ཤིས་རྫས༔ མཚན་བཟང་དཔལ་ལས་གྲུབ་པ་རྟགས་ཆེན་བརྒྱད༔ དཀྱིལ་འཁོར་ལྷ་ཚོགས་རྣམས་ལ་འབུལ་ལགས་ཀྱི༔ འགྲོ་ལ
རྣམས་བཀྲ་ཤིས་དཔལ་ལ་སྤྱོད་པར་ཤོག༔ རིན་ཆེན་སྲོག་ཞུ་མགུལ་ཆིངས་དོ་ཤལ་དང་༔ ཕྱག་གདུབ་ཞབས་གདུབ་སེ་མོ་དར་འཕྱང་དང་༔ གདུགས་དང་
རྒྱལ་མཚན་འཕན་དང་བླ་རེ་རྣམས༔ འབུལ་བས་འགྲོ་ཀུན་ཚོགས་གཉིས་རྫོགས་གྱུར་ཅིག༔ བསྟོད་པ་ནི། ཨེ་མ་ཧོ༔ ཞིང་ཁམས་སྟོན་པའི་གཙོ་བོ་གངས་

༄༅།  །ཆེན་མཚོ༔ ངན་སོང་སྦྱོང་མཛད་དཀྱིལ་འཁོར་འཁོར་བཅས་ཚོགས༔ རྒྱལ་བ་སྲས་དང་བཅས་ལ་ཕྱག་འཚལ་བསྟོད༔ ངན་སོང་
སྡུག་བསྔལ་མ་ལུས་ཞི་བར་མཛོད༔ ཐུགས་ཀར་ཟླ་བའི་གདན་ལ་རྩིབས་སྟོང་གི༔ འཁོར་ལོའི་ལྟེ་བར་ཁ་དོག་ལྔ་ལྡན་གྱི་ༀ་ཡིག་མཐར༔ ཨོཾ་ན་མོ་བྷ་ག་
ཝ་ཏེ་སརྦ་དུརྒ་ཏི་པ་རི་ཤུ་དྷ་ནི་རཱ་ཛ་ཡ་ཏ་ཐཱ་ག་ཏ་ཡཱ་ཨདྷ་ཏེ༔ སཾ་མྱཀྶཾ་བྷུདྡྷ་ཡ༔ ཏདྱ་ཐཱ༔ ཨོ་ཤཱ་དྷ་ནི་ཤྭ་དྷ་ནི་སརྦ་པཱ་པཾ་བི་ཤྭ་དྷ་ནི་ཤུདྡྷེ་བི་ཤུདྡྷེ་སརྦ་ཀརྨ་ཨ་
ཝ་ར་ཎ་བི་ཤྭ་དྷ་ནི་སྭཱ་ཧཱ༔ ཞེས་པས་གཡས་སུ་འཁོར་བར་བསམ་ལ། གཟུངས་ཉེར་ལྔ་བཟླ། གཙོ་བོ་རྣམ་སྣང་གི་མཛོད་སྤུ་ལས་འོད་ཟེར་ཁ་དོག་ལྔ་ལྡན་འཕྲོས་པས༔ དམྱལ་
བ་ཚ་གྲང་ཡི་དྭགས་བཀྲེས་སྐོམ་དང་༔ དུད་འགྲོ་བླུན་རྨོངས་ལ་སོགས་ངན་སོང་གི་སྡུག་བསྔལ་མ་ལུས་པ་སྦྱངས་བར་བསྒོམསཿ གཟུངས་ཀྱི་ཤམ་དུ། སེམས་ཅན་

ཐམས་ཅད་འཁོར་བ་ངན་སོང་གི་སྡུག་བསྔལ་ལས་གྲོལ་བའི་ཕྲིན་ལས་མཛོད་ཅིག་ཅེས་བཏགས་པ་ལྔ་བཟླ། སླར་བསྟོད་པ་བྱའོ།། ཤུ་ནྱ་ཏ༴ མདུན་དུ་མཚན་ཉིད་
ཡོངས་རྫོགས་བུམ་པའི་དབུས༔ ཁྱབ་བདག་རྣམ་སྣང་ཞལ་བཞི་འགྲོ་ལ་གཟིགས༔ ཤར་དུ་སྦྱོང་བའི་རྒྱལ་པོ་སྐུ་མདོག་དཀར༔ ལྷོ་རུ་རྒྱལ་མཆོག་རིན་ཆེན་
སྐུ་མདོག་མཐིང་༔ ནུབ་ཏུ་ཤཱཀྱ་རི་དབང་སྐུ་མདོག་སེར༔ བྱང་དུ་མེ་ཏོག་ཆེར་རྒྱས་སྐུ་མདོག་ལྗང་༔ ཤར་ལྷོ་སྤྱན་མ་ལྷོ་ནུབ་མ་མཱ་ཀི༔ ནུབ་བྱང་གོས་ཙ
དཀར་བྱང་ཤར་དམ་ཚིག་སྒྲོལཿ བཅུ་དྲུག་རྩིབས་ལ་སེམས་དཔའ་བཅུ་དྲུག་དང་༔ མཆོད་འབུལ་ལྷ་མོ་ཉན་རང་སྒོ་སྲུངས་སོགས༔ དཀྱིལ་འཁོར་ལྷ་ཚོགས་
མ་ལུས་ལྷུན་གྱིས་གྲུབ༔ བཛྲ་ས་མ་ཡ་ཛ་ཛ༔ ཨོཾ་པདྨ་ཀ་མ་ལ་ཡེ་སཾ༔ ཨ་ཏི་པཱུ་ཧོ༔ པྲ་ཏི་ཛ་ཧོ༔ ཨོཾ་ཨརྒྷཾ་སོགས། ཨེ་མ་ཧོ༔ ཞིང་ཁམས་སྟོན་

༄༅། །པའི་གཙོ་བོ་གངས་ཆེན་མཚོ༔ ངན་སོང་སྦྱོང་མཛད་དཀྱིལ་འཁོར་འཁོར་བཅས་ཚོགས༔ རྒྱལ་བ་སྲས་དང་བཅས་ལ་ཕྱག་འཚལ་
བསྟོད༔ ངན་སོང་སྡུག་བསྔལ་མ་ལུས་ཞི་བར་མཛོད༔ སྐུའི་ཆ་ལས་བདུད་རྩིའི་རྒྱུན་བབས་པས༔ ངན་སོང་སྦྱོངས་པའི་ཆུ་བོ་ཆེན་པོར་གྱུར༔ གཟུངས་ཉེར་
ལྔ་མཆོད་བསྟོད་བྱ། འབྲུ་གསུར་གྱིས་མཆོད་ཡོན་ཕུལ་བས་ཡེ་ཤེས་པ་གཤེགས། ༈ བཞི་པ་གསང་བ་འདུས་པ་ནི། སྐྱབས་སེམས་བྱ། ཤུ་ནྱ་ཏ༴སྟོང་པའི་ངང་ལས་རང་བྱུང་གི་
རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་མཚན་ཉིད་ཡོངས་སུ་རྫོགས་པ་ལྷུན་གྱིས་གྲུབ་པའི་དབུས་སུ་དྲི་མེད་པདྨ་ཐབས་ཤེས་ཉི་ཟླའི་གདན་གྱི་སྟེང་དུ༔
རང་ཉིད་ཞེ་སྡང་རྡོ་རྗེ་སྐུ་མདོག་མཐིང་ནག་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པའི་པང་དུ་ཡུམ་རྡོ་རྗེ་སྙེ་མ་དཀར་མོ་རྡོ་རྗེ་དང་དྲིལ་བུ་འཛིན་པས་འཁྱུད་

པ༔ དར་དང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པའི་སྤྱི་བོར་ཨོཾ་ལས་རྣམ་སྣང་དཀར་པོས་འཁོར་ལོ་དང་དྲིལ་བུ་འཛིན་པ༔ ཡུམ་དབྱིངས་ཕྱུག་མ་དང་
འཁྲིལ་བ༔ མགྲིན་པར་ཨཱཿལས་འོད་དཔག་མེད་དམར་པོས་པདྨ་དང་དྲིལ་བུ་འཛིན་པ༔ ཡུམ་ན་བཟའ་དཀར་མོ་དང་འཁྲིལ་བ༔ སྙིང་གར་ཧཱུྃ་ལས་མི་བསྐྱོད་
པ་སྔོན་པོས་རྡོ་རྗེ་དང་དྲིལ་བུ་འཛིན་པ༔ ཡུམ་སངས་རྒྱས་སྤྱན་མ་དང་འཁྲིལ་བ༔ ལྟེ་བར་སྭཱ་ལས་རིན་ཆེན་འབྱུང་ལྡན་སེར་པོས་རིན་པོ་ཆེ་དང་དྲིལ་བུ་འཛིན་
པ༔ ཡུམ་མཱ་མ་ཀི་དང་འཁྲིལ་བ༔ གསང་བར་ཧཱཿལས་དོན་ཡོད་གྲུབ་པ་ལྗང་གུས་རྒྱ་གྲམ་དང་དྲིལ་བུ་འཛིན་པ༔ ཡུམ་དམ་ཚིག་སྒྲོལ་མ་དང་འཁྲིལ་བ༔
གཙོ་འཁོར་བཞི་བཅུ་ཞེ་གཉིས་གཙོ་བོའི་སྐུ་ལ་ཡོངས་སུ་རྫོགས་པའི་གནས་གསུམ་ལས་འོད་ཟེར་གྱིས་རང་བཞིན་གྱི་གནས་ནས༔ གཙོ་འཁོར་སོ་སོར་སྤྱན་འདྲེན་

༄༅། །བཛྲ་ས་མ་ཡ་ཛ་ཛ༔ སྤྱན་འདྲེན་པ་ནི༔ ཧཱུྃ༔ མ་ལུས་འགྲོ་བ་རང་བཞིན་མངོན་དུ་མཛད༔ མི་བཟད་བདུད་ཀྱི་དཔུང་གི་ཕྱག་བྱས་པ །
རང་བྱུང་མཐའ་ཡས་འགྲོ་བ་རང་བཞིན་ཏེ༔ སེམས་ཅན་སྙིང་པོར་གཅིག་གྱུར་འདིར་གཤེགས་ཤིག༔ ཨོཾ་ཧཱུཾ་ཧཱུཾ་ཧྲཱིཿཨཱཿབཛྲ་ས་མ་ཡ་ཛ་ཛ༔ བཞུགས་གསོལ།
དྲི་མེད་འདབ་སྟོང་ལྡན་པའི་ལྟེ་བ་རུ༔ ཐབས་ཤེས་གཉིས་མེད་སཱུརྱ་ཙནྟྲའི་གདན༔ གསང་བ་འདུས་པའི་དཀྱིལ་འཁོར་ལྷ་ཚོགས་ཀྱིས༔ བདག་ཅག་བྱིན་
གྱིས་རླབས་ཕྱིར་གདན་ཁྲི་འབུལ༔ ཨོཾ་སརྦ་ཏ་ཐཱ་ག་ཏ་མ་སཱུརྱ་མཎྜལ༔ ཨ་ཙནྟྲ་མཎྜལ༔ ས་མུཏྟཱ་སྤ་ར་ཎ་ཧཱུྃ༔ ཕྱག་འཚལ་བ་ནི། རྒྱལ་བ་ཐུགས་རྗེའི་བརྩེ་
བས་ཉེར་དགོངས་ལ༔ ཕྱག་མཆོད་རྒྱལ་བའི་དཀྱིལ་འཁོར་ལྷ་ལ་འབུལ༔ ཨོཾ་སརྦ་ཏ་ཐཱ་ག་ཏ་ཨ་ཏི་པཱུ་ཧོ༔ པྲ་ཏི་ཛ་ཧོ༔ བཤགས་པ་ནི། བདག་གིས་གུས་

པས་སྤྱི་བོར་ཐལ་སྦྱར་ཞིང་༔ ངག་གིས་སྨྲེ་སྔགས་བཤགས་པའི་གསོལ་བ་འདེབས༔ ཨོཾ་སརྦ་ཏ་ཐཱ་ག་ཏ་ཨརྒྷཾ་ནས། ཤབྟའི་བར་དང་། རཱུ་པ་ནས། སྤརྴེ་
ཨཱཿཧཱུྃ༔ ཨོཾ་སརྦ་པཉྩ་ཨ་མྲྀ་ཏ་ལ་ཁཱ་ཧི༔ རང་རྒྱལ་གསང་བ་འདུས་པའི་དཀྱིལ་འཁོར་གྱི༔ མ་སྐྱེས་དཀྱིལ་འཁོར་འཁོར་ལོ་གྲུབ་པའི་ལྷ༔ དུག་ལྔ་རང་
གྲོལ་ཡི་དམ་ལྷ་ཡི་མདངས༔ རིགས་ལྔ་སེམས་དཔའ་བཅས་ལ་ཕྱག་འཚལ་བསྟོད༔ ཡེ་ཤེས་རྡོ་རྗེ་སེམས་དཔའི་ཐུགས་ཀ་རུ༔ རྡོ་རྗེ་རྩེ་ལྔའི་ལྟེ་བར་ཧཱུྃ་ཡིག་ཁ
མཐརཿ གསང་སྔགས་རྒྱལ་པོ་གསང་བའི་སྙིང་པོས་བསྐོར༔ ཨོཾ་ཨཱཿབཛྲ་དྷྲྀཀ་ཧཱུཾ་ཧཱུཾ༔ བརྒྱ་རྩ་བཟླ། ཤུ་ནྱ་ཏ༴ སྟོང་པའི་ངང་ལས་མདུན་གྱི་ནམ་མཁར་
རང་བྱུང་གི་རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་མཚན་ཉིད་ཡོངས་སུ་རྫོགས་པ་ལྷུན་གྱིས་གྲུབ་པའི་དབུས་སུ༔ དྲི་མེད་པདྨ་ཐབས་ཤེས་ཉི་ཟླའི་

༄༅། །གདན་གྱི་སྟེང་དུ༔ གསང་འདུས་ཞེ་སྡང་རྡོ་རྗེ་སྐུ་མདོག་མཐིང་ཀ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པའི་པང་དུ་ཡུམ་རྡོ་རྗེ་
ཡྻ སྙེ་མ་དཀར་མོ་རྡོ་རྗེ་དང་དྲིལ་བུ་འཛིན་པས་འཁྱུད་པ༔ དར་དང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པའི་སྤྱི་བོར་ཨོཾ་ལས་རྣམ་སྣང་དཀར་པོས་འཁོར་ལོ་དང་
དྲིལ་བུ་འཛིན་པ༔ ཡུམ་དབྱིངས་ཕྱུག་མ་དང་འཁྲིལ་བ༔ མགྲིན་པར་ཨཱཿལས་འོད་དཔག་མེད་དམར་པོས་པདྨ་དང་དྲིལ་བུ་འཛིན་པ༔ ཡུམ་ན་བཟའ་དཀར་
མོ་དང་འཁྲིལ་བ༔ སྙིང་གར་ཧཱུྃ་ལས་མི་བསྐྱོད་པ་སྔོན་པོས་རྡོ་རྗེ་དང་དྲིལ་བུ་འཛིན་པ༔ ཡུམ་སངས་རྒྱས་སྤྱན་མ་དང་འཁྲིལ་བ༔ ལྟེ་བར་སྭཱ་ལས་རིན་ཆེན་
འབྱུང་ལྡན་སེར་པོས་རིན་པོ་ཆེ་དང་དྲིལ་བུ་འཛིན་པ༔ ཡུམ་མ་མཱ་ཀི་དང་འཁྲིལ་བ༔ གསང་བར་ཧཱ་ལས་དོན་ཡོད་གྲུབ་པ་ལྗང་གུས་རྒྱ་གྲམ་དང་དྲིལ་བུ་འཛིན་

པཿ ཡུམ་དམ་ཚིག་སྒྲོལ་མ་དང་འཁྲིལ་བ༔ གཙོ་འཁོར་བཞི་བཅུ་ཞེ་གཉིས་གཙོ་བོའི་སྐུ་ལ་ཡོངས་སུ་རྫོགས་པའི་གནས་གསུམ་ལས་འོད་ཟེར་གྱིས་རང་བཞིན་
གྱི་གནས་ནས་གཙོ་འཁོར་སོ་སོར་སྤྱན་འདྲེན་བཛྲ་ས་མ་ཡཱ་ཛ་ཛ༔ ཨོཾ་ཧཱུྃ་ཧཱུྃ་ཧྲཱིཿཨཱཿབཛྲ་ས་མ་ཡཱ་ཛ་ཛ༔ ཨོཾ་སརྦ་ཏ་ཐཱ་ག་ཏ་མ་སཱུརྱ་མཎྜལ༔ ཨ་ཙནྡྲ་མཎྜལ༔
ས་མུཏྟྲ་སྥ་ར་ཎ་ཧཱུྃ༔ ཨོཾ་སརྦ་ཏ་ཐཱ་ག་ཏ་ཨ་ཏི་པཱུ་ཧོ༔ པྲ་ཏི་ཛཧོ༔ བཤགས་མ་ཆོད་ནི། བདག་གིས་གུས་པས་སྤྱི་བོར་ཐལ་སྦྱར་ཞིང་༔ ངག་གི་སྨྲེ་སྔགས་
བཤགས་པས་གསོལ་བ་འདེབས༔ དྷཱི༔ རྣམ་ལྔ་ཕྱི་ཡི་མཆོད་པ་སྤྲིན་འཁྲིགས་ཤིང་༔ དགའ་བདེ་ལྷ་ཡི་དཔལ་ལ་ལོངས་སྤྱོད་པའི༔ ཀུན་བཟང་རྣམ་ཐར་
རྒྱས་པའི་མཆོད་སྤྲིན་འདི༔ དཀྱིལ་འཁོར་ལྷ་ཚོགས་རྣམས་ལ་འབུལ་བར་བགྱི༔ ཨོཾ་སརྦ་ཏ་ཐཱ་ག་ཏ་པུཥྤེ་ཨཱཿཧཱུྃ༔ དེ་བཞིན་དུ་གྷནྡྷེའི་བར་རོ།། གཟུགས་སྒྲ་དྲི་

༄༅། །རོ་རེག་བྱའི་ལྷ་མོ་ཡིས༔ རྒྱལ་བའི་དཀྱིལ་འཁོར་དགྱེས་པ་རབ་བསྐྱེད་ཅིང་༔ ཇི་ལྟར་མཁོ་བའི་ཡོ་བྱད་མཆོད་པ་འབུལ༔ དགའ་
དགྱེས་ལྷ་མོ་མཆོད་འབུལ་བཞེས་སུ་གསོལ༔ ཨོཾ་སརྦ་ཏ་ཐཱ་ག་ཏ་རཱུ་པ་ཨཱ༔ ཧཱུྃ༔ དེ་བཞིན་དུ༔ སྤརྴེའི་བར། སེང་གེ་གླང་ཆེན་ཁྱི་དང་རྨ་བྱ་དང་༔ དྲི་ཆེན་དྲི་
ཆུ་བྱང་སེམས་མཆོག་གི་རྫསཿ རིགས་ལྔ་ཡབ་ཡུམ་སྦྱོར་ལས་ལེགས་བྱུང་བའི༔ གསང་མཆོད་རྒྱལ་བའི་དཀྱིལ་འཁོར་ལྷ་ལ་འབུལ༔ ཨོཾ་སརྦ་པཉྩ་ཨ་མྲྀ་ང
ཏ་ལ་ཁཱ་ཧི༔ རང་རྒྱལ་གསང་བ་འདུས་པའི་དཀྱིལ་འཁོར་གྱི༔ མ་སྐྱེས་དཀྱིལ་འཁོར་འཁོར་ལོ་གྲུབ་པའི་ལྷ༔ དུག་ལྔ་རང་གྲོལ་ཡི་དམ་ལྷ་ཡི་མདངས༔
རིགས་ལྔ་སེམས་དཔའ་བཅས་ལ་ཕྱག་འཚལ་བསྟོད༔ ཡེ་ཤེས་རྡོ་རྗེ་སེམས་དཔའི་ཐུགས་ཀ་རུ༔ རྡོ་རྗེ་རྩེ་ལྔའི་ལྟེ་བར་ཧཱུྃ་ཡིག་མཐར༔ གསང་སྔགས་རྒྱལ་

པོ་གསང་བའི་སྙིང་པོས་བསྐོར༔ ཨོཾ་ཨཱཿབཛྲ་དྷྲྀཀ་ཧཱུཾ་ཧཱུཾ༔ བརྒྱ་རྩ་བཟླ། ཤུ་ནྱ་ཏ༴ བུམ་པ་རིན་པོ་ཆེའི་རང་བཞིན་གྱི་ནང་ལྷའི་ཆུ་བོ་ཡོངས་སུ་འཁྱིལ་བའི་ནང་
དུ་དྲི་མེད་པདྨ་ཐབས་ཤེས་ཉི་ཟླའི་གདན་གྱི་སྟེང་དུ༔ གསང་འདུས་ཞེ་སྡང་རྡོ་རྗེ་སོགས་ནས། སྤྱན་འདྲེན་བཛྲ་ས་མ་ཡཱ་ཛ་ཛ༔ ཨོཾ་ཧཱུྃ་ཧཱུྃ་ཧཱུྃཨཱབཛྲ་ས་མ་ཡ་ཛ་ཛ༔
ཨོཾ་སརྦ་ཏ་ཐཱ་ག་ཏ་མ་སཱུརྱ་མཎྜལ༔ ཨ་ཙནྡྲ་མཎྜལ༔ ས་མུཏྟྲ་སྤ་ར་ཎ་ཧཱུྃ༔ ཨོཾ་སརྦ་ཏ་ཐཱ་ག་ཏ་ཨ་ཏི་པཱུ་ཧོ༔ པྲ་ཏི་ཛ་ཧོ༔ ཨོཾ་སརྦ་ཏ་ཐཱ་ག་ཏ་ཨརྒྷཾ་ནས། ས
ཤབྟ༴ རཱུ་པ་ནས། སྤརྴེ་ཨཱཿཧཱུྃ༔ ཨོཾ་སརྦ་པཉྩ་ཨ་མྲྀ་ཏ་ལ་ཁཱ་ཧི༔ རང་རྒྱལ་གསང་བ་སོགས་ནས་བསྟོད༔ བདག་གི་ཐུགས་ཀའི་འོད་ཀྱིས་བསྐུལ་བས་སྐུ་
ལས་བདུད་རྩིའི་རྒྱུན་བབ་པས་བུམ་པ་གང་བར་བསམ་ལ་སྔགས་བརྒྱ་རྩ་བཟླ། འབྲུ་གསུམ་གྱི་འོད་ཞུ་བྱའོ།། ༈ ལྔ་པ་འཁོར་ལོ་སྡོམ་པ་ནི། སྐྱབས་སེམས། ཤུ་ནྱ་ཏ༴

༄༅། །ཧཱུྃ༔ ཀུན་གཞི་མ་བཅོས་སྟོང་པའི་རང་མདངས་ནི༔ ཆོས་སྐུ་འཁོར་ལོ་སྡོམ་པ་འོད་མི་འགྱུར༔ ཆོས་སྐུ་སྐྱེ་མེད་ནམ་མཁའི་མདངས་
ལྟར་འཚེར༔ ཐབས་ཤེས་བསྐྱེད་བྱེད་རྡོ་རྗེ་དྲིལ་བུ་འཛིན༔ གསང་བ་ཡེ་ཤེས་རྒྱས་མཛད་གཉིས་མེད་འཁྲིལཿ སྐུ་མདོག་ཆོས་སྐུར་བཞེངས་ཙམ་ལྷང་ངེ་
བ༔ གང་འདུལ་སྟོན་མཛད་དར་དང་རིན་ཆེན་བརྒྱན༔ འཁོར་ཚོགས་དཀྱིལ་འཁོར་འཁོར་ལོ་སྐུ་ལ་རྫོགས༔ གཡས་བརྐྱང་གཡོན་བསྐུམ་འགྲོ་དོན་སྐུར་
བཞེངས་པ༔ དྲང་སྲོང་ཁྲོས་པ་བསྐྱེད་པའི་ཐུགས་ཀ་རུ༔ ཐབས་ཤེས་ཉི་ཟླ་སྦྱོར་བའི་ལྟེ་བ་ན༔ བླ་མེད་རང་སྒྲ་སྒྲོགས་པའི་ཕཊཀྱིས་མཐར༔ གཉིས་
མེད་སྙིང་པོའི་རང་བྱུང་སྔགས་སྒྲ་སྒྲོགས༔ ཨོ་ཧྲཱིཿཧ་ཧ་ཧཱུྃ་ཕཊ༔ བརྒྱ་རྩ་བཟླ། ཤུ་ནྱ་ཏ༔ མདུན་དུ་དཀྱིལ་འཁོར་མཚན་ཉིད་རྫོགས་པའི་དབུས༔ ཆོས་སྐུ་

འཁོར་ལོ་སྡོམ་པ་འོད་མི་འགྱུར༔ སོགས་ནས། དྲང་སྲོང་ཁྲོས་པའི་ཚུལ་དུ་ལྷམ་མེར་བསྐྱེད༔ ཧྲཱིཿ དགོངས་ཤིག་ཕྱོགས་བཅུའི་རྒྱལ་བ་སྲས་བཅས་དགོངས༔
བདག་སོགས་འགྲོ་ཀུན་མ་རིག་དྲི་མས་བསྒྲིབས༔ འགྲོ་བའི་སྒྲིབ་པའི་སྡུག་བསྔལ་བསལ་ཕྱིར་དུ༔ ཆོས་སྐུ་འཁོར་ལོ་སྡོམ་པ་དབྱིངས་ནས་བཞེངས༔ ཆོས་
སྐུ་ཆོས་ཀྱི་དབྱིངས་ལས་མ་གཡོས་ཀྱང་༔ ལོངས་སྐུ་མཚན་ཉིད་རྒྱན་རྣམས་རྫོགས་པའི་སྐུ༔ སྤྲུལ་སྐུ་གང་འདུལ་ཐབས་ཀྱི་ཐུགས་རྗེ་ཅན༔ འགྲོ་བའི་དོན་
ཕྱིར་གནས་འདིར་གཤེགས་སུ་གསོལ༔ ཨོཾ་ཨཱཿབཛྲ་ས་མ་ཡཱ་ཛ་ཛ༔ དྲི་མེད་འདབ་སྟོང་ལྡན་པའི་ཆུ་སྐྱེས་དང་༔ ཐབས་དང་ཤེས་རབ་ཁ་སྦྱོར་མུན་པའི་སྒྲོན༔
མཆོག་གི་ཡི་དམ་ལྷ་ལ་གདན་འབུལ་བས༔ འགྲོ་ཀུན་རྡོ་རྗེའི་གདན་ལ་བཞུགས་པར་ཤོག༔ ཨོཾ་ཨཱཿ པཾ་པདྨ་མཎྜལ༔ མ་སུརྱ་མཎྜལ༔ ཨ་ཙནྡྲ་མཎྜལ༔

༄༅། །ཧཱུཾ༔ ཡི་དམ་འཁོར་ལོ་སྡོམ་པ་དགོངས་སུ་གསོལ༔ ལུས་ཀྱི་གུས་པས་ཐལ་མོ་རབ་སྦྱར་ནསཿ ངག་གིས་སྒྲིབ་སྔགས་བཤགས་པའི་
གསོལ་འདེབས་ཀྱིས༔ མཆོག་གི་ཡི་དམ་ལྷ་ལ་ཕྱག་འབུལ་བས༔ འགྲོ་བའི་སྒོ་གསུམ་སྒྲིབ་པ་བྱང་གྱུར་ཅིག༔ ཨོཾ་ཨཱཿཨ་ཏི་པཱུ་ཧོ༔ པྲ་ཏི་ཛ་ཧོ༔ ཨོཾ༔
མཎྜལ་ཡན་ལག་བརྒྱད་ལྡན་འབུལ་ལོ་བཞེསཿ བཀྲ་ཤིས་རྫས་དང་དཔལ་འབྱོར་ལྷ་མིའི་རྫས༔ འཁོར་ལོ་སྡོམ་པའི་དཀྱིལ་འཁོར་ལ་འབུལ་གྱིས༔ འགྲོ་
བ་སེམས་ཅན་ཚོགས་གཉིས་རྫོགས་གྱུར་ཅིག༔ ཨོ་ཨརྒྷཾ་པྲ་ཏི་ཛ་ཧོཿསོགས། གཟུགས་སྒྲ་དྲི་རོ་རེག་བྱ་ལྷ་མོ་སོགས༔ མཆོད་འབུལ་ལྷ་མོས་དགྱེས་པ་བསྐྱེད་
བྱེད་ཅིང་། དགའ་བསྐྱེད་ལྷ་མོ་གསང་བའི་མཆོད་འབུལ་མས༔ ཐབས་མཆོག་ཤ་ལྔ་བདུད་རྩི་དམ་རྫས་ལྔ༔ རིགས་ལྔ་ཡབ་ཡུམ་བདེ་བའི་བཅུད་འདྲེས་

པའི༔ རེག་པ་ཙམ་གྱིས་རྫོགས་སངས་རྒྱས་བྱེད་མཆོག༔ ཕུལ་བས་འགྲོ་ཀུན་རྫོགས་སངས་རྒྱས་གྱུར་ཅིག༔ ཨོཾ་སརྦ་པཉྩ་ཨ་མྲྀ་ཏ་ཁཱ་ཧི་ཁཱ་ཧི༔ ཧཱུྃ༔ སྐྱེ་
མེད་ཆོས་སྐུ་འཁོར་ལོ་སྡོམ་པའི་སྐུ༔ ལོངས་སྐུ་གསལ་སྟོང་མ་འདྲེས་རྒྱན་རྣམས་རྫོགས༔ གང་ལ་གང་འདུལ་ཐུགས་རྗེས་སྐུར་བཞེངས་པའི༔ མཆོག་གི་
ཡི་དམ་ལྷ་ལ་ཕྱག་འཚལ་བསྟོད༔ ཁྱེད་སྐུ་དྲན་པས་འགྲོ་བའི་སྒྲིབ་པ་སེལ༔ གསོལ་བ་བཏབ་པ་ཙམ་གྱིས་སྐལ་ལྡན་ལ༔ ཕྱག་རྒྱ་ཆེན་པོའི་དངོས་གྲུབ་སྦྱིན་
མཛད་པའི༔ འཁོར་ལོ་སྡོམ་པའི་རྗེས་སུ་འཛིན་པར་ཤོག༔ འཁོར་ལོ་སྡོམ་པ་བསྐྱེད་པའི་ཐུགས་ཀ་རུ༔ ཐབས་ཤེས་ཉི་ཟླ་སྦྱོར་བའི་ལྟེ་བ་ན༔ བླ་མེད་
རང་སྒྲ་སྒྲོགས་པའི་ཕཊ་ཀྱི་མཐར༔ གཉིས་མེད་སྙིང་པོའི་རང་བྱུང་སྔགས་སྒྲ་སྒྲོགས༔ ཨོ་ཧྲཱིཿཧ་ཧ་ཧཱུྃ་ཕཊ༔ བརྒྱ་རྩ་བཟླ། སྔགས་ཕྲེང་སྐྱེ་མེད་མཐིང་ཀའི་རང་

༄༅། །མདངས་ལས༔ རྩལ་གཡོས་འོད་ཟེར་ཁ་དོག་ལྔ་འཕྲོས་པས༔ སངས་རྒྱས་ཐུགས་རྗེ་བསྐུལ་བའི་ཕོ་ཉར་འཕྲོསཿ ཤུ་ནྱ་ཏ༴ སྟོང་
པའི་ངང་ལས་བུམ་པ་མཚན་རྫོགས་དབུསཿ ཆོས་སྐུ་འཁོར་ལོ་སྡོམ་པ་འོད་མི་འགྱུར༔ ཆོས་སྐུ་སྐྱེ་མེད་ནམ་མཁའི་མདངས་ལྟར་འཚེར༔ ཐབས་ཤེས་བསྐྱེད་
བྱེད་རྡོ་རྗེ་དྲིལ་བུ་འཛིན༔ གསང་བ་ཡེ་ཤེས་རྒྱས་མཛད་གཉིས་མེད་འཁྲིལ༔ སྐུ་མདོག་ཆོས་སྐུར་བཞེངས་ཙམ་ལྷང་ངེ་བ གང་འདུལ་སྟོན་མཛད་དར་དང་
རིན་ཆེན་བརྒྱན༔ འཁོར་ཚོགས་དཀྱིལ་འཁོར་འཁོར་ལོ་སྐུ་ལ་རྫོགས༔ གཡས་བརྐྱང་གཡོན་བསྐུམ་འགྲོ་དོན་སྐུར་བཞེངས་པ༔ དྲང་སྲོང་ཁྲོས་པའི་ཚུལ་དུ་
ལྷམ་མེར་བསྐྱེད༔ ཨོཾ་ཨཱཿབཛྲ་ས་མ་ཡཱ་ཛ་ཛ༔ ཨོཾ་ཨཱཿཔཾ་པདྨ་མཎྜལ༔ མ་སཱུརྱ་མཎྜལ༔ ཨ་ཙན་མཎྜལ༔ ཨོཾ་ཨཱཿཨ་ཏི་པཱུ་ཧོ༔ པྲ་ཏི་ཛ་ཧོ༔ ཨོཾ་

ཨརྒྷཾ་སོགས་ནས། ཤབྟ་པྲ་ཏི་ཛ་ཧོ༔ ཨོཾ་སརྦ་པཉྩ་ཨ་མྲྀ་ཏ་ཁཱ་ཧི་ཁཱ་ཧི༔ ཧཱུྃ༔ སྐྱེ་མེད་ཆོས་སྐུ་འཁོར་ལོ་སྡོམ་པའི་སྐུ༔ ལོངས་སྐུ་གསལ་སྟོང་མ་འདྲེས་རྒྱན་
རྣམས་རྫོགས༔ གང་ལ་གང་འདུལ་ཐུགས་རྗེས་སྐུར་བཞེངས་པའི༔ མཆོག་གི་ཡི་དམ་ལྷ་ལ་ཕྱག་འཚལ་བསྟོད༔ ཁྱེད་སྐུ་དྲན་པས་འགྲོ་བའི་སྒྲིབ་པ་སེལ
གསོལ་བ་བཏབ་པ་ཙམ་གྱིས་སྐལ་ལྡན་ལཿ ཕྱག་རྒྱ་ཆེན་པོའི་དངོས་གྲུབ་སྦྱིན་མཛད་པའི༔ འཁོར་ལོ་སྡོམ་པས་རྗེས་སུ་འཛིན་པར་ཤོག༔ བདག་གི་ཐུགས་
ཀའི་སྔགས་ཀྱི་འོད་ཟེར་གྱིས་བསྐུལ་བས་སྐུ་ལས་བདུད་རྩིའི་རྒྱུན་བབ་སྟེ་བུམ་པ་གང་བར་གྱུར༔ སྔགས་བརྒྱ་རྩ་བཟླ། མཆོད་ཡོན་ཕུལ་འོད་ཞུ་བྱ། ༈ དྲུག་པ་དུས་ཀྱི་འཁོར་ལོ་ནི།
སྐྱབས་སེམས། ཤུ་ནྱ་ཏ༔ སྟོང་པའི་ངང་ལས་ས་ཕྱོགས་གཞལ་ཡས་ཁང་༔ མཚན་ཉིད་རྫོགས་པའི་དབུས་སུ་པད་ཟླའི་སྟེང་༔ ངར་འཛིན་གན་རྐྱལ་འགྱེལ་

༄༅། །བའི་སྙིང་ཁ་རུ༔ ཧོལས་བྱུང་བའི་ཀུན་བཟང་འཁོར་ལོའི་དབུས༔ ཞལ་བཞི་ཁ་དོག་ལྡན་པས་ཕྱོགས་སུ་གཟིགས༔ རྩ་བའི་ཕྱག་
གཉིས་རྡོ་རྗེ་ཆོས་འབྱུང་བསྣམས༔ འཁོར་ལོ་རིན་ཆེན་པདྨ་རྒྱ་གྲམ་གཡས༔ ས་ཆུ་མེ་རླུང་གཡོན་གྱི་ཕྱག་ན་འཛིན༔ དྲང་སྲོང་ཁྲོས་པའི་ཚུལ་གྱིས་གཡས་
བརྐྱང་བཞེངས༔ དགྱེས་མཛད་སྔོན་པོ་རྡོ་རྗེ་དྲིལ་བུ་འགྱེད༔ དར་དང་རིན་ཆེན་སྣ་ཚོགས་རྒྱན་གྱིས་མཛེས༔ རལ་གསེབ་ཀུན་བཟང་ཡབ་ཡུམ་གཉིས་སུ་
མེད༔ དེ་ལྟར་གསལ་བའི་གནས་གསུམ་འོད་ཟེར་གྱིས༔ རང་བཞིན་དབྱིངས་ནས་སྤྱན་འདྲེན་གཉིས་སུ་མེད༔ ཧྲཱིཿ རྡུལ་སྙེད་སངས་རྒྱས་ཞིང་ན་བཞུགས་
པ་ཡི༔ རྡོ་རྗེ་རིན་ཆེན་པདྨ་ལས་ཀྱི་རིགས༔ སངས་རྒྱས་སྲས་འཁོར་བཅས་པ་མ་ལུས་ཀུན༔ གནས་འདིར་འགྲོ་བའི་དོན་ལ་སྤྱན་འདྲེན་ནོ༔ བདག་

སོགས་སྨིན་གྲོལ་མཛད་ཕྱིར་གཤེགས་སུ་གསོལཿ བཛྲ་ས་མ་ཡ་ཛ་ཛ༔ དྲི་མེད་འདབ་སྟོང་ལྡན་པའི་ལྟེ་བ་ན༔ མཚན་དཔེ་ལས་འཁྲུངས་ཐབས་ཤེས་
གདན་མཆོག་ལ༔ དུས་ཀྱི་འཁོར་ལོ་སངས་རྒྱས་འདུས་པའི་གཙོ༔ ཡོངས་རྫོགས་དཀྱིལ་འཁོར་འཁོར་ལོ་བཞུགས་པར་འཚལ༔ པཾ་པདྨ་མཎྜལ༔ མ་
སཱུརྻ་མཎྜལ༔ ཨ་ཙན་མཎྜལ༔ ན་མོ༔ བདག་དང་མ་གྱུར་འགྲོ་བ་སེམས་ཅན་རྣམས༔ ལུས་ཅན་འཁོར་བའི་མཚོ་ལས་བསྒྲལ་བའི་ཕྱིར༔ བླ་མེད་
དུས་ཀྱི་འཁོར་ལོ་སྐྱབས་སུ་འགྲོ༔ འགྲོ་ཀུན་ཉེས་པའི་རྐྱེན་ལས་སྐྱོབས་པར་ཤོག༔ ན་མོ་པུ་རུ་ཤ་ཡ་ཧོ༔ ཨོཾ་བཛྲ་ཡཀྵ་ཧཱུྃ་ཞེས་མཆོད་པ་རྣམས་བསང་། ཨོཾ་ཨརྒྷཾ་
སོགས་ནས། ཤབྟ་པྲ་ཏིཙྪ་ཡེ་སྭཱ་ཧཱ༔ ཨོ་རཱུ་པ་ཤབྟ་སོགས། སྤནེ་དྷརྨཱ་ར་ཛ་ཧོ༔ ཨོཾ་སརྦ་པཉྩ་ཨ་མྲྀ་ཏ་ལ་ཁཱ་ཧི༔ ཆོས་སྐུ་སྐྱེ་མེད་སྐུ་མདོག་མཐིང་གསལ་

༄༅། །འཚེར༔ ལོངས་སྐུའི་མདངས་ལྡན་ཞལ་གྱིས་འགྲོ་ལ་གཟིགས༔ གང་འདུལ་ཕྱག་རྒྱའི་སྤྲུལ་སྐུའི་འགྲོ་དོན་མཛད༔ སྐུ་གསུམ་ལྷུན་
གྲུབ་མཆོག་ལ་ཕྱག་འཚལ་བསྟོད༔ ཆོས་སྐུ་འགྲོ་ཀུན་ཞི་བའི་དབྱིངས་སུ་ཟླུམ༔ ལོངས་སྐུས་འགྲོ་རྣམས་ཕྱིར་མི་ལྡོག་ལ་སྐྱེལ༔ སྤྲུལ་སྐུས་འགྲོ་བ་རྗེས་སུ་
འཛིན་མཛད་པའི༔ འགྲོ་བའི་མགོན་པོ་མཆོག་ལ་ཕྱག་འཚལ་བསྟོད༔ ཁྱེད་སྐུ་དྲན་པ་ཙམ་གྱིས་ཡེ་ཤེས་བསྐྱེད༔ གསུང་དབྱངས་བདུད་རྩིའི་དགའ་སྟོན་
འགྲོ་ལ་འབད༔ ཐུགས་རྗེ་ཞི་དང་ཁྲོ་བོ་གང་འདུལ་གྱིས༔ འདྲེན་མཛད་ཐུགས་རྗེ་ཅན་ལ་ཕྱག་འཚལ་བསྟོད༔ ཡོན་ཏན་མི་ཟད་ནམ་མཁའི་མཐའ་མཉམ་
གྱིས༔ ཕྲིན་ལས་སེམས་ཅན་འདུལ་བའི་མཛད་པ་ཅན༔ བརླབས་ཆེན་འགྲོ་བའི་སྡུག་བསྔལ་སེལ་མཛད་པའི༔ དུས་ཀྱི་འཁོར་ལོའི་ཞབས་ལ་ཕྱག་འཚལ་

བསྟོད༔ ་ཛཔ་ནི། གཙོ་མཆོག་ཐུགས་ཀྱི་དགའ་བ་འཁྱིལ་པའི་དབུས༔ སྙིང་པོ་བརྩེགས་མར་གནས་པའི་མཐའ་སྐོར་དུ༔ ཧྃ གསལ་བྱེད་ཐབས་
ཀྱི་ཕྲེང་བས་ཡོངས་སུ་བསྐོརཿ ཀ་ཁ་ག་གྷ་ང་ཙ་ཚ་ཛ་ཛྷ་ཉ ཊ་ཋ་ཌ་ཌྷ་ཎ ཏ་ཐ་ད་དྷ་ན པ་ཕ་བ་བྷ་མ༔ ཡ་ར་ལ་ཝ༔ ཤ་
ཥ་ས་ཧཿཀྵ༔ དགྱེས་མཛད་དཔལ་གྱི་གཡུང་དྲུང་འཁོར་བའི་དབུས༔ སྙིང་པོ་རབ་ཏུ་བཞེངས་པའི་མཐའ་བསྐོར་དུ༔
ཁ་དོག་འོད་ལྔ་འཕྲོས༔ ཨ་ཨཱཿ ཨི་ཨཱིཿ ཨ་ཨཱིཿ རི་རཱི༔ ལྀ་ལཱྀ༔ ཨེ་ཨཱཻ༔ ཨོ་ཨཽ༔ ཨཾ་ཨ༔ གཡས་གཡོན་འཁོར་ལོའི་ཐབས་ཤེས་སོ་སོར་བསྐྱེད། ཟུང་
འཇུག་རྒྱུན་གྱིས་ཐབས་ཤེས་གཉིས་མེད་སྦྱོརཿ མཆོག་དགའ་ཡེ་ཤེས་མཆོག་ལ་རེག་པར་འགྱུར༔ སྙིང་པོ་སྔགས་ཀྱི་ཕྲེང་བར་འོད་འཕྲོས་པསཿ རིགས་

༄༅།   །ལྔའི་རིགས་སོགས་སངས་རྒྱས་བྱང་སེམས་ཀྱི༔ ཐུགས་རྗེ་ནུས་པ་བྱིན་བརླབ་བདག་ལ་ཐིམ༔ འོད་ཟེར་ཁ་དོག་ལྔ་ལྡན་ཕྱིར་འཕྲོས་
པསཿ འབྱུང་བའི་དྭངས་མའི་བཅུད་རྣམས་དབང་དུ་བསྡུས༔ བདག་དང་བུམ་པའི་རྫས་ལ་གཉིས་མེད་ཐིམ༔ ཀུན་བཟང་ལྗགས་ལ་སྙིང་པོ་རང་འཁྲུངས་པའི
རང་བྱུང་ཧ་ཀྵ་མ་ལ་ཝ་ར་ཡཾ༔ གསལ་བྱེད་དང་། དབྱངས་ཉེར་ལྔ་རེ་བཟླ། ཐུགས་སྲོག་སྙིང་པོ་བརྒྱ་རྩ་ཧ་ཀྵ་སོགས་བཟླ། ཤུ་ནྱ་ཏ༴ སྟོང་པའི་ངང་ལས་ས་ཕྱོགས་གཞལ་ཡས་ཁང་༔ 
མཚན་ཉིད་རྫོགས་པའི་དབུས་སུ་པད་ཟླའི་སྟེང་༔ ངར་འཛིན་གན་རྐྱལ་འགྱེལ་བའི་སྙིང་ཁ་རུ༔ ཧཿལས་བྱུང་བའི་ཀུན་བཟང་འཁོར་ལོའི་དབུས༔ ཞལ་
བཞི་ཁ་དོག་ལྡན་པས་ཕྱོགས་སུ་གཟིགས༔ རྩ་བའི་ཕྱག་གཉིས་རྡོ་རྗེ་ཆོས་འབྱུང་བསྣམས༔ འཁོར་ལོ་རིན་ཆེན་པདྨ་རྒྱ་གྲམ་གཡས༔ ས་ཆུ་མེ་རླུང་གཡོན་

གྱི་ཕྱག་ན་འཛིན༔ དྲང་སྲོང་ཁྲོས་པའི་ཚུལ་གྱིས་གཡས་བརྐྱང་བཞེངས༔ དགྱེས་མཛད་སྔོན་པོ་རྡོ་རྗེ་དྲིལ་བུ་འགྱེད༔ དར་དང་རིན་ཆེན་སྣ་ཚོགས་བརྒྱན་
གྱིས་མཛེས༔ རལ་གསེབ་ཀུན་བཟང་ཡབ་ཡུམ་གཉིས་སུ་མེད༔ དེ་ལྟར་གསལ་བའི་གནས་གསུམ་འོད་ཟེར་གྱིས༔ རང་བཞིན་དབྱིངས་ནས་སྤྱན་འདྲེན་
གཉིས་མེད་གྱུར༔ ཧཱུྃ༔ རྡུལ་སྙེད་སངས་རྒྱས་ཞིང་ན་བཞུགས་པ་ཡི༔ རྡོ་རྗེ་རིན་ཆེན་པདྨ་ལས་ཀྱི་རིགས༔ སངས་རྒྱས་སྲས་འཁོར་བཅས་པ་མ་ལུས་ཆ
ཀུན༔ གནས་འདིར་འགྲོ་བའི་དོན་ལ་སྤྱན་འདྲེན་ནོ༔ བདག་སོགས་སྨིན་གྲོལ་མཛད་ཕྱིར་གཤེགས་སུ་གསོལ༔ བཛྲ་ས་མ་ཡཱ་ཛ་ཛ༔ པཾ་པདྨ་མཎྜལ
མ་སུརྻ་མཎྜལ༔ ཨ་ཙནྡྲ་མཎྜལ་ཧཱུྃ༔ ན་མོ་པུ་རུ་ཤ་ཡ་ཧོ༔ ཨོཾ་བཛྲ་ཡཀྵ་ཧཱུྃ་ཞེས་མཆོད་པ་རྣམས་བསང་། ཨོྃ༔ ལྷ་རྫས་ལས་གྲུབ་དཔལ་གྱི་འདོད་ཡོན་ལྔ༔

༄༅། །གྲངས་མེད་བསོད་ནམས་མཐུ་ལས་འཁྲུངས་པ་ཡི༔ འདོད་ཡོན་མི་ཟད་རྒྱན་གྱི་འཁོར་ལོའི་ཚོགས༔ དུས་ཀྱི་འཁོར་ལོའི་དཀྱིལ་འཁོར་
ལྷ་ལ་འབུལ༔ ཨོཾ་ཨརྒྷཾ་སོགས། ཤབྟ་པྲ་ཏིཙྪ་ཡེ་སྭཱ་ཧཱ༔ ཨོཾ༔ ཚོགས་དྲུག་དབང་པོ་སྤྲུལ་པའི་མཆོད་འབུལ་མཁན༔ གཟུགས་སྒྲ་དྲི་རོ་རེག་ཆོས་ལྷ་མོ་
ཡིས༔ དབང་པོ་དྲུག་གི་སྤྱོད་ཡུལ་བསྐྱེད་བྱེད་པའི༔ ས་དང་ལམ་སྣང་ཡོངས་གང་མཆོད་སྤྲིན་འབུལ༔ ཨོཾ་རུ་པ་སོགས། སྤརྴེ་དྷརྨཱ་ར་ཛ་ཧོ༔ སྣོད་ཀྱི་
འཇིག་རྟེན་ཡངས་པའི་བྷནྡྷ་རུ༔ ཐབས་ཤེས་ཤ་ལྔ་དཔའ་བོ་ཡབ་ཀྱི་རྫས༔ བདུད་རྩི་རྣམ་ལྔ་དཔའ་མོ་ཡུམ་གྱི་བཅུད༔ ཟླ་གསང་རིགས་ལྔའི་བདུད་རྩི་འདྲེས་
པ་ཡི༔ བླ་མེད་དུས་འཁོར་དཀྱིལ་འཁོར་ལྷ་ལ་འབུལ༔ ཨོཾ་སརྦ་པཉྩ་ཨ་མྲྀ་ཏ་ལ་ཁཱ་ཧི༔ ཆོས་སྐུ་སྐྱེ་མེད་སྐུ་མདོག་མཐིང་གསལ་འཚེར༔ ལོངས་སྐུའི་

མདངས་ལྡན་ཞལ་གྱིས་འགྲོ་ལ་གཟིགས༔ གང་འདུལ་ཕྱག་རྒྱས་སྤྲུལ་སྐུས་འགྲོ་དོན་མཛད༔ སྐུ་གསུམ་ལྷུན་གྲུབ་མཆོག་ལ་ཕྱག་འཚལ་བསྟོད༔ ཆོས་སྐུ་
འགྲོ་ཀུན་ཞི་བའི་དབྱིངས་སུ་ཟླུམ༔ ལོངས་སྐུའི་འགྲོ་རྣམས་ཕྱིར་མི་ལྡོག་ལ་སྐྱེལ༔ སྤྲུལ་སྐུས་འགྲོ་བ་རྗེས་སུ་འཛིན་མཛད་པའི༔ འགྲོ་བའི་མགོན་པོ་མཆོག་
ལ་ཕྱག་འཚལ་བསྟོད༔ ཁྱེད་སྐུ་དྲན་པ་ཙམ་གྱིས་ཡེ་ཤེས་བསྐྱེད༔ གསུང་དབྱངས་བདུད་རྩིའི་དགའ་སྟོན་འགྲོ་ལ་འབད༔ ཐུགས་རྗེ་ཞི་དང་ཁྲོ་བོ་གང་འདུལ་
གྱིས༔ འདྲེན་མཛད་ཐུགས་རྗེ་ཅན་ལ་ཕྱག་འཚལ་བསྟོད༔ ཡོན་ཏན་མི་ཟད་ནམ་མཁའི་མཐའ་མཉམ་པའི༔ ཕྲིན་ལས་སེམས་ཅན་འདུལ་བའི་མཛད་པ་
ཅན༔ རླབས་ཆེན་འགྲོ་བའི་སྡུག་བསྔལ་སེལ་མཛད་པའི༔ དུས་ཀྱི་འཁོར་ལོའི་ཞབས་ལ་ཕྱག་འཚལ་བསྟོད༔ གཙོ་མཆོག་ཐུགས་ཀྱི་དགའ་བ་འཁྱིལ་པའི་

༄༅། །དབུས༔ སྙིང་པོ་བརྩེགས་མར་གནས་པའི་མཐའ་སྐོར་དུ༔ གསལ་བྱེད་ཐབས་ཀྱི་ཕྲེང་བས་ཡོངས་སུ་བསྐོརཿ ཀ་ཁ་ག་གྷ་ང་སོགས་
ནས་ཧ་ཀྵ༔ དགྱེས་མཛད་དཔལ་གྱི་གཡུང་དྲུང་འཁོར་བའི་དབུས༔ སྙིང་པོ་རབ་ཏུ་བཞེངས་པའི་མཐའ་སྐོར་དུ༔ དབྱངས་ཀྱི་ཕྲེང་བ་ཁ་དོག་ལྔ་འོད་འཕྲོས
ཨ་ཨཱཿསོགས། ཨོཾ་ཨཱཿ གཡས་གཡོན་འཁོར་ལོའི་ཐབས་ཤེས་སོ་སོར་བསྐྱེད། ཟུང་འཇུག་རྒྱུན་གྱིས་ཐབས་ཤེས་གཉིས་མེད་སྦྱོར༔ མཆོག་དགའ་ཡེ་ཤེས་མཆོག་ལ་རེག་
པར་འགྱུར༔ སྙིང་པོ་སྔགས་ཀྱིས་ཕྲེང་བར་འོད་འཕྲོས་པས༔ རིགས་ལྔའི་རིགས་སོགས་སངས་རྒྱས་བྱང་སེམས་ཀྱི༔ ཐུགས་རྗེ་ནུས་པ་བྱིན་རླབས་བདག་
ལ་ཐིམ༔ འོད་ཟེར་ཁ་དོག་དང་ལྡན་ཕྱིར་འཕྲོས་པས༔ འབྱུང་བའི་དྭངས་མའི་བཅུད་རྣམས་དབང་དུ་བསྡུས༔ བདག་དང་བུམ་པའི་རྫས་ལ་གཉིས་མེད་ཐིམ

ཀུན་བཟང་ལྗགས་ལ་སྙིང་པོ་རང་འཁྲུངས་པའི༔ རང་བྱུང་ཧ་ཀྵ་མ་ལ་ཝ་ར་ཡཾ༔ བཟླས་པ་སྔར་ལྟར་བྱ། ཤུ་ནྱ་ཏ༔ སྟོང་པའི་ངང་ལས་རིན་ཆེན་བུམ་པ་ནི༔
མཚན་ཉིད་རྫོགས་པའི་དབུས་སུ་པད་ཟླའི་སྟེང་༔ ངར་འཛིན་གན་རྐྱལ་འགྱེལ་བའི་སྙིང་ཁ་རུ༔ ཧཿལས་བྱུང་སོགས་ནས་གཉིས་མེད་གྱུར༔ བར། བཛྲ་ས་མ་ཡཱ་
ཛ་ཛ༔ པཾ་པདྨ་མཎྜལ༔ མ་སཱུརྱ་མཎྜལ༔ ཨ་ཙནྡྲ་མཎྜལ་ཧཱུྃ༔ ན་མོ་པུ་རུ་ཤ་ཡ་ཧོ༔ ཨོཾ་ཨརྒྷཾ་སོགས་ནས། ཤཔྟའི་བར། ༀ་རཱུ་པ་ནས། སྤརྴེ་དྷརྨཱ་
ར་ཛ་ཧོ༔ ཨོཾ་སརྦ་པཉྩ་ཨ་མྲྀ་ཏ་ལ་ཁཱ་ཧི༔ ཆོས་སྐུ་སྐྱེ་མེད་སོགས་ནས། དུས་ཀྱི་འཁོར་ལོའི་ཞབས་ལ་ཕྱག་འཚལ་བསྟོད༔ བདག་གི་ཐུགས་ཀའི་འོད་ཀྱིས་བསྐུལ་
བས་སྐུ་ལས་བདུད་རྩིའི་རྒྱུན་བབ་པས་བུམ་པ་གང་བར་བསམ། གསལ་བྱེད་དང་། དབྱངས་སྙིང་པོ་རྣམ་གྲངས་གོང་ལྟར་བཟླ། མཆོད་ཡོན་ཕུལ་འོད་ཞུ་བྱ། ༈ བདུན་པ་དགྱེས་པ་རྡོ་རྗེ་ནི།

༄༅། ། །སྐྱབས་སེམས། ཤུ་ནྱ་ཏ༴ པད་ཉིའི་སྟེང་དུ་རང་སྣང་ཧཱུཾ་མཐིང་ལསཿ ཧེ་རུ་ཀ་དཔལ་ཞལ་གཅིག་ཕྱག་གཉིས་སྔོ༔ རྡོ་རྗེ་ཕྱར་ཞིང་ཐོད་
ཁྲག་ཐུགས་ཀར་འཛིན༔ གྲུ་མོར་ཁ་ཊཾ་བ་དན་གསུམ་པས་བརྒྱན༔ སྤྱན་གསུམ་ཅུང་ཟད་མཆེ་གཙིགས་དབུ་སྐྲ་བརྗེས༔ རུས་བརྒྱན་མགོ་ཕྲེང་མི་ལྤགས་ན་
བཟས་བརྒྱན༔ གཡས་བརྐྱང་ཕྱེད་སྐྱིལ་རོ་ཡི་གདན་ལ་བཞུགས༔ ཨོཾ་ཧཱུྃ་སྭཱ་ཧཱ༔ བརྒྱ་རྩ་བཟླས༔ ཟུང་འཇུག་ལྷན་སྐྱེས་སྒྲུབ་པ་ནི། པད་ཉིའི་སྟེང་དུ་རང་སྣང་ཧཱུཾ་མཐིང་
ལས༔ ཧེ་རུ་ཀ་དཔལ་ཞལ་གཅིག་ཕྱག་གཉིས་སྔོ༔ རྡོ་རྗེ་ཕྱར་ཞིང་ཐོད་ཁྲག་ཐུགས་ཀར་འཛིན༔ སྤྱན་གསུམ་ཅུང་ཟད་མཆེ་གཙིགས་དབུ་སྐྲ་བརྗེསཿ ཿརུས་
བརྒྱན་མགོ་ཕྲེང་མི་ལྤགས་ན་བཟས་བརྒྱན༔ བདག་མེད་ལྷ་མོ་ནག་མོ་གཉིས་མེད་འཁྲིལ༔ གྲི་གུག་ཕྱར་ཞིང་ཐོད་ཁྲག་ཡབ་ལ་སྟོབས༔ ཞལ་གཅིག་ཕྱག་

གཉིས་མཆེ་གཙིགས་དགྱེས་པར་འཁྲིལཿ རུས་རྒྱན་སྐམ་རློན་ཐོད་པ་གཟིག་གི་ཤམ༔ གཉིས་མེད་རྣམ་པར་རོལ་པའི་ངོ་བོར་བསྐྱེད༔ ཨོ་དེ་ཝ་པེ་ཙུ་བཛྲ་
ཧཱུཾ་ཕཊ༔ སྤྱན་འདྲེན་མཆོད་བསྟོད་ནི། ཡེ་ཤེས་མཆོག་གི་རང་བཞིན་གྱིས༔ དགྱེས་པ་རྡོ་རྗེ་ཡུམ་དང་བཅསཿ སྒྲུབ་མཆོག་བྱིན་གྱིས་རླབས་པའི་ཕྱིརཿ ཿགནས་
འདིར་སྤྱན་འདྲེན་གཤེགས་སུ་གསོལ༔ ཨོཾ་བཛྲ་ས་མ་ཡཱ་ཛ་ཛ༔ ཨོཾ་བཛྲ་ཨརྒྷཾ་སོགས། རཱུ་པ་སོགས། སྤརྴ་པུ་ཛ་ཧོ༔ ཧཱུྃ༔ མཁྱེན་བརྩེ་ཡེ་ཤེས་ལྔ་ཡི་
དངོས༔ ཕྲིན་ལས་བཞི་ཡི་རོལ་པ་ལས༔ གྲུབ་པ་བརྒྱད་ཀྱི་མཆོག་སྩོལ་ལྷ༔ ཧེ་རུ་ཀ་ལ་ཕྱག་འཚལ་བསྟོད༔ ཐུགས་ཀར་ཧཱུྃ་མཐིང་གི་མཐར་སྔགས་ཕྲེང་གཡས་
སྐོར་དུ་བསྐོར་བར་བསམ་ལ་བརྒྱ་རྩ་བཟླ། ཤུ་ནྱ་ཏ༴ མདུན་དུ་བསྲུང་གུར་གཞལ་ཡས་མཚན་རྫོགས་དབུས༔ པད་ཉིའི་སྟེང་དུ་རང་སྣང་ཧཱུཾ་མཐིང་ལས༔ ཧེ་རུ་ཀ་

༄༅།   །དཔལ་ཞལ་གཅིག་ཕྱག་གཉིས་སྔོ༔ རྡོ་རྗེ་ཕྱར་ཞིང་ཐོད་ཁྲག་ཐུགས་ཀར་འཛིན༔ སྤྱན་གསུམ་ཅུང་ཟད་མཆེ་གཙིགས་དབུ་སྐྲ་བརྗེ་ས༔
རུས་བརྒྱན་མགོ་ཕྲེང་མི་ལྤགས་ན་བཟས་བརྒྱན༔ བདག་མེད་ལྷ་མོ་སོགས་ནས། ངོ་བོར་བསྐྱེད༔ ཨོཾ་བཛྲ་ས་མ་ཡ་ཛ་ཛ༔ ཨོཾ་བཛྲ་ཨརྒྷཾསོགས། རཱུ་པ་ཤབྟ་
སོགས། ཧཱུྃ༔ མཁྱེན་བརྩེ་ཡེ་ཤེས་སོགས་ཀྱིས་བསྟོད། ཐུགས་ཀར་ཧཱུྃ་མཐིང་གི་མཐར་སོགས་སྔར་ལྟར་བརྒྱ་རྩ་བཟླ། ཤུ་ནྱ་ཏ༴ རིན་ཆེན་བུམ་པར་བདུད་རྩིའི་རྒྱ་མཚོའི་དབུས༔
པད་ཉིའི་སྟེང་དུ་སོགས་ནས་བསྐྱེད༔ ཨོཾ་བཛྲ་ས་མ་ཡ་ཛ་ཛ༔ ཨོཾ་བཛྲ་ཨརྒྷཾ་སོགས་ནས། རཱུ་པ་ཤབྟ་སོགས། ཧཱུྃ༔ མཁྱེན་བརྩེ་ཡེ་ཤེས་ལྔ་ཡི་དངོས༔ ཕྲིན་
ལས་བཞི་ཡི་རོལ་པ་ལས༔ གྲུབ་པ་བརྒྱད་ཀྱི་མཆོག་སྩོལ་ལྷ༔ ཧེ་རུ་ཀ་ལ་ཕྱག་འཚལ་བསྟོད༔ བདག་གི་ཐུགས་ཀའི་འོད་ཟེར་གྱིས་བསྐུལ་བས་བདུད་རྩིའི་རྒྱུན་བབ་པས་

བུམ་པ་གང་བར་བསམ་ལ་བརྒྱ་རྩ་བཟླ། མཆོད་ཡོན་ཕུལ་འོད་ཞུ་བྱ། ༈ བརྒྱད་པ་པཎ་ཆེན་གྱི་སྒྲུབ་པ་ནི། སྐྱབས་སེམས། ཤུ་ནྱ་ཏ༴ ཆོས་རྣམས་དམིགས་མེད་བརྗོད་
བྲལ་སྟོང་པར་གྱུར༔ སྟོང་པའི་རང་མདངས་འགྲོ་ལ་བརྩེ་བས་བཞེངས༔ རྒྱུ་ཡི་ངོ་བོ་སྐྱེ་མེད་ཨཱདཀར་ལས༔ ཆོས་དབྱིངས་མི་འགྱུར་ལྷུན་གྲུབ་གཞལ་ཡས་
ཁང་༔ འོད་དང་འོད་ཟེར་འཁྲུགས་པའི་ཀློང་ཡངས་དབུས༔ དྲི་བྲལ་པདྨའི་གདན་ལ་ཐབས་ཤེས་བརྩེགས༔ རང་ཉིད་ཆོས་ཀྱི་རིག་མདངས་ཨཱདཀར་ལས 
སངས་རྒྱས་མ་ལུས་འདུས་པའི་པཎྜི་ཏ༔ དྲི་མེད་བཤེས་གཉེན་དཀར་ལ་དམར་མདངས་ལྡན༔ ཞལ་རས་འཛུམ་མདངས་ཆགས་པའི་ཤངས་རྩེ་ན༔ སྐྱེ་མེད་
ཨཱཡིག་དཀར་པོ་ཟླ་ལྟར་འཆར༔ ཕྱག་གཉིས་ཐུགས་ཀར་ཆོས་འཆད་ཕྱག་རྒྱ་མཛད༔ རབ་མཛེས་པཎྜི་ཏ་ཡི་ཆས་རྣམས་རྫོགས༔ ཞབས་གཉིས་རྡོ་རྗེའི་

༄༅། །སྐྱིལ་ཀྲུང་ཚུལ་དུ་བཞུགས༔ ཤངས་རྩེ་ཨཱ་ཡིག་དཀར་པོ་འོད་ཟེར་འཕྲོས༔ རི་བོ་རྩེ་ལྔའི་གནས་ནས་སྤྱན་འདྲེན་ནོ༔ ཧྲཱིཿ རྒྱ་
ནག་ཕོ་བྲང་རི་བོ་རྩེ་ལྔ་ནས༔ སངས་རྒྱས་ཀུན་གྱི་ཕྲིན་ལས་རྫོགས་མཛད་པའི༔ འཆི་མེད་རིག་འཛིན་བི་མ་མི་ཏྲར་གྲགས༔ བདག་དང་ཁྱོད་ཀྱིས་གདུང་
སོབ་བརྒྱུད་འཛིན་གྱི༔ བྱིན་གྱིས་རླབས་ཕྱིར་གནས་འདིར་གཤེགས་སུ་གསོལ༔ མ་གཡེལ་མ་གཡེལ་བླ་མ་རིག་འཛིན་ཚོགས༔ རྒྱལ་པོའི་ཕོ་བྲང་གང་ན་
ཡོད་པ་ན༔ བཙན་པོའི་འཁོར་གཡོག་ཐམས་ཅད་དེ་ན་འདུསཿ བསྟན་པའི་སྙིང་པོ་གང་ན་ཡོད་པ་ན༔ དམ་ཅན་རྒྱ་མཚོའི་ཚོགས་རྣམས་དེ་ན་འདུས༔ ཉི་
མའི་སྙིང་པོ་གང་ན་ཤར་བ་ན༔ འོད་ཟེར་མང་པོ་འདུ་འཕྲོ་བྱེད་པ་ལྟར༔ བྱང་ཆུབ་སེམས་ཀྱི་དགོངས་ཀློང་ཡངས་པ་ན༔ རིག་འཛིན་རྒྱ་མཚོའི་ཚོགས་རྣམས་

དེ་ན་འདུསཿ པཎ་ཆེན་བི་མ་མི་ཏྲ་སྤྱན་འདྲེན་ནོ༔ རྣམ་པར་སྨིན་པའི་རིག་འཛིན་གཤེགས་སུ་གསོལ༔ ལྷུན་གྱིས་གྲུབ་པའི་རིག་འཛིན་གཤེགས་སུ་གསོལ༔
ཕྱག་རྒྱ་ཆེན་པོའི་རིག་འཛིན་གཤེགས༔ ཚེ་ལ་དབང་པའི་རིག་འཛིན༴ གནས་མཆོག་འདི་རུ་བྱིན་ཕོབ་ལ༔ སྒྲུབ་མཆོག་བུ་ལ་དབང་བཞི་བསྐུརཿ མོས་
པའི་བུ་ལ་བྱིན་གྱིས་རློབས༔ བགེགས་དང་ལོག་འདྲེན་བར་ཆད་སོལཿ མཆོག་དང་ཐུན་མོང་དངོས་གྲུབ་སྩོལཿ པཎ་ཆེན་བི་མ་མི་ཏྲ་འཁོར་རིག་འཛིན་རྒྱ་༔
མཚོའི་ཚོགས་དང་བཅས་པ༔ མདུན་གྱི་ནམ་མཁར་ཉི་ཟེར་ལ་རྡུལ་འཁྲིགས་པ་ལྟ་བུར་སྤྱན་འདྲེན་ནོ༔ བཟང་པོ་སྤྱོད་པ་ནས་བྱུང་བའི་ཡན་ལག་བདུན་པ་བཏང་། པཎ་ཆེན་
འཁོར་དང་བཅས་པ་རང་ལ་ཐིམ༔ རང་ཉིད་དམ་ཡེ་དབྱེར་སོགས། ཐུགས་ཀར་ཨཱཡིག་དཀར་པོའི་མཐའ་སྐོར་དུ༔ ཨོཾ་ཨཱཿཧཱུྃ་གུ་རུ་བི་མ་ལ་མི་ཏྲ་བཛྲ་སཏྭ་

༄༅།  །ཨཱཿ དྷརྨ་ཀཱ་ཡ་སིདྡྷི་ཧཱུཾ་ཧྲཱི༔ ཉེར་ལྔ་བཟླ། འབུམ་ཕྲག་དྲུག་ཅུ་རྩ་བཞི་ཡིས༔ འཕོ་བ་ཆེན་པོའི་སྐུ་འགྲུབ་ནས༔ སངས་རྒྱས་ཀུན་
གྱི་ཕྲིན་ལས་རྣམས༔ ཡོངས་རྫོགས་ཁྱོད་ལ་ཕྱག་འཚལ་བསྟོད༔ ཟག་བཅས་ཕུང་པོ་མི་སྣང་བ༔ སྣང་སྟོང་གཞོན་ནུ་བུམ་པའི་སྐུ༔ པཎ་ཆེན་བི་མ་མི་ཏྲ་
དང་༔ དབྱེར་མེད་གཅིག་ཏུ་འགྲུབ་གྱུར་ཅིག༔ མཆོད་ཡོན་ཕུལ། འོད་ཞུ་བྱ། ༈ དགུ་པ་པཎ་ཆེན་གྱི་ཕྱི་སྒྲུབ་ནི། སྐྱབས་སེམས། ཤུ་ནྱ་ཏ༴ 
ཆོས་རྣམས་མི་དམིགས་སྟོང་པའི་ངང་ཉིད་ལས༔ འགྲོ་ལ་བརྩེ་བ་ཐུགས་རྗེའི་སྐུར་བཞེངས་པ༔ མཱུཾ་ལས་བྱུང་བའི་མཁྱེན་རབ་འཇམ་དཔལ་གྱིས༔ འགྲོ་
རྣམས་མ་ལུས་འཇམ་དབྱངས་ས་ལ་བཀོད༔ སླར་འདུས་རང་ཉིད་པདྨ་ཟླ་གདན་ལ༔ རང་བྱུང་སྙིང་པོ་མཱུཾ་ཡིག་དམར་སེར་བབས༔ རྒྱུ་ཡི་ས་བོན་ཡོངས་སུ་

གྱུར་པ་ལས༔ ངོ་བོ་བི་མ་རྣམ་པ་ཡེ་ཤེས་ལྷ༔ རབ་མཛེས་གསེར་རིའི་ལྷུན་པོར་ཉི་ཤར་ལྟར༔ མཁྱེན་རབ་དབང་ཕྱུག་ཞལ་གཅིག་ཕྱག་གཉིས་པ༔ ཕྱག་
གཡས་ཤེས་རབ་རལ་གྲི་མཁའ་ལ་འཕྱར༔ གཡོན་པས་ཨུཏྤལ་སེར་པོའི་ཟེའུ་ལ༔ སྟོང་ཕྲག་བརྒྱ་པའི་གླེགས་བམ་བསྣམས་པའོ༔ དར་དང་རིན་ཆེན་སྣ་
ཚོགས་རྒྱན་གྱིས་བརྒྱན༔ ཐུགས་ཀར་ཤེས་རབ་རལ་གྲིའི་སོ་མཚམས་ན༔ མཱུཾཡིག་དམར་སེར་ཐ་མར་སྔགས་ཀྱིས་བསྐོར༔ མཱུཾ་ཡིག་ཟེར་གྱིས་རྒྱལ་བའི་
ཐུགས་རྗེ་དང་༔ མཁྱེན་རབ་བློ་ཁ་འོད་ཟེར་སྣ་ལ་དྲངས༔ ཚུར་འདུས་སྔགས་ཕྲེང་མཱུཾ་ཡིག་བཅས་པར་ཐིམ༔ བདག་ཉིད་ཤེས་རབ་བློ་ཁ་འབྱེད་པར་བསྒོམ༔
རང་ཉིད་དམ་ཡེ་སོགས། ཨོཾ་ཝཱ་ཀི་ཤྭ་རི་མཱུཾ༔ བརྒྱ་རྩ་བཟླ། མཆོད་ཡོན་ཕུལ། འོད་ཞུ་བྱ། ༈ བཅུ་པ་འཇམ་དཔལ་རྡོ་རྗེ་ནི། སྐྱབས་སེམས། ཤུ་ན་ཏ་༴

༄༅། ། །གནས་ལུགས་མ་བཅོས་ལྟ་བའི་རང་མདངས་ནི༔ པད་ཟླའི་སྟེང་དུ་མཱུཾཿཡིག་དམར་སེར་ལས༔ འཇམ་དཔལ་རྡོ་རྗེ་ཞལ་གསུམ་ཕྱག་
དྲུག་པ༔ གཡས་སྔོ་གཡོན་དམར་རྩ་ཞལ་གུར་གུམ་ཁ༔ དང་པོའི་ཕྱག་གཉིས་རང་མདངས་རིག་མ་འཁྱུད༔ གཡས་ཀྱི་འོག་མས་ཤེས་རབ་རལ་གྲི་མདའ
གཡོན་གྱི་འོག་མས་གཞུ་དང་ཨུཏྤལ་འཛིན༔ དར་དང་རིན་ཆེན་རྒྱན་རྫོགས་སྐྱིལ་ཀྲུང་བཞུགས༔ ཧཱུྃ༔ ཆོས་དབྱིངས་ཡེ་ཤེས་རང་བཞིན་ཀུན་ཏུ་བཟང་
རང་མདངས་མཁྱེན་བརྩེའི་སྐུར་བཞེངས་འཇམ་དཔལ་དབྱངས༔ གསང་ཆེན་རྫོགས་པ་ཆེན་པོའི་གནད་བཀྲོལ་བའི༔ ལྷ་མཆོག་མཁྱེན་རབ་དབང་ཕྱུག་གཤེགས་
སུ་གསོལ༔ བཛྲ་ས་མ་ཡ་ཛ་ཛ༔ དད་དང་མོས་པས་བཀོད་པའི་གདན་ཁྲི་ལ༔ བཅོམ་ལྡན་མགོན་པོ་དགྱེས་པར་བཞུགས་སུ་གསོལ༔ བླ་མེད་མཁྱེན་

བརྩེར་གཟིགས་པའི་སྤྱན་མངའ་བརཿ གུས་པས་ཕྱག་འཚལ་ཉེས་པའི་དྲི་བཅས་བཤགསཿ ན་མོ་པུ་རུ་ཤ་ཡ་ཧོ༔ ཧཱུྃ༔ དངོས་འབྱོར་ཡིད་སྤྲུལ་ཕྱི་ནང་
གསང་མཆོད་ཀྱིས༔ བཅོམ་ལྡན་དགྱེས་པས་བྱིན་རླབས་བདག་ལ་སྩོལཿ ཨོཾ་ན་མཿསརྦ་ཏ་ཐཱ་ག་ཏ་བཛྲ་ཨརྒྷཾ་སོགས། སརྦ་པཉྩ་རཀྟ་བ་ལི་ཁཱ་ཧི༔ ཧཱུྃ༔
ཆོས་དབྱིངས་སྐྱེ་བ་མེད་པ་ལསཿ མ་སྐྱེས་རྫོགས་པའི་མཚན་དཔེའི་སྐུ༔ ཆོས་རྣམས་ཐ་དག་སྟོན་མཛད་པའི༔ འཇམ་དཔལ་དབྱངས་ལ་ཕྱག་འཚལ་བསྟོད༔
རང་ཉིད་དམ་ཡེ་སོགས། ཨོཾ་ཨཱཿཧཱུཾ མཱུྃ་ཧཱུཾ༔ བརྒྱ་རྩ། མཆོད་བསྟོད་འོད་ཞུ་བྱ། ༈ བཅུ་གཅིག་པ་ངག་གི་རྒྱལ་པོ་ནི། སྐྱབས་སེམས། ཤུ་ནྱ་ཏ༴ ཐླིཾ་སྣང་སྟོང་
རང་གྲོལ་མ་འགགས་རང་མདངས་ལས༔ སེང་སྔོན་འགྱིང་སྟེང་པདྨ་ཟླ་གདན་དབུས༔ ཐླིཾ་ལས་བྱུང་ངག་གི་རྒྱལ་པོ་སེརཿ ཞལ་གཅིག་ཕྱག་གཉིས་ཆོས་

༄༅།  །འཆད་ཕྱག་རྒྱ་ལསཿ གཡས་གཡོན་ཨུཏྤལ་སྔོན་པོ་ཁ་གྱེས་བསྣམསཿ ཟུར་ཕུད་གཡོན་འཕྱར་དར་དང་རིན་ཆེན་བརྒྱན༔ ཞབས་
གཡོན་ཕྱེད་སྐྱིལ་གཡས་པ་རོལ་པས་འགྱིང༔ ཧཱུྃ༔ ཆོས་ཀྱི་དབྱིངས་ནས་རང་བྱུང་མཁྱེན་བརྩེ་ཡིས༔ མཁྱེན་རབ་དབང་ཕྱུག་བདེ་གཤེགས་སྐུ་སྤྲུལ་པའི༔
ངག་གི་རྒྱལ་པོ་གནས་འདིར་གཤེགས་སུ་གསོལ༔ རྣལ་འབྱོར་བྱིན་གྱིས་རླབས་ཕྱིར་བཞུགས་པར་འཚལ༔ བཛྲ་ས་མ་ཡ་ཛ་ཛ༔ ས་མ་ཡཱ་ཏིཥྛ་ལྷན༔ ཧྲཱིཿ
རྒྱལ་བ་རྣམས་ལ་སྒོ་གསུམ་ཕྱག་བགྱི་ཞིང་༔ གུས་པས་ཇི་སྙེད་བློ་ཡིས་བླངས་ཏེ་མཆོད༔ ནམ་མཁའི་མཐར་ཐུག་གྱུར་པའི་སེམས་ཅན་རྣམས༔ རྫོགས་པ་
ཆེན་པོ་ཟབ་མོའི་དོན་རྟོགས་ཤོག༔ ཨོཾ་བཛྲ་ཨརྒྷཾ་སོགས། མ་ཧཱ་སརྦ་པཉྩ་ཨ་མྲྀ་ཏ་རཀྟ་བ་ལིཾ་ཏ་ཁཱ་ཧི༔ མི་འཇིགས་རྩལ་རྫོགས་སེང་གེའི་གདན་ཁྲི་ལ༔ ཡོན་

ཏན་རབ་རྒྱས་དྲི་མེད་བཙོ་མའི་མདངསཿ གང་འདུལ་ཆོས་སྟོན་ཕྱག་གཉིས་ཆོས་འཆད་མཛད༔ བླ་མེད་ཡེ་ཤེས་ཨུཏྤལ་འཛིན་ལ་བསྟོད༔ སྙིང་པོའི་མཐར་
བསྐོར་རྩ་བའི་སྔགས་ཀྱིས་བསྐོར༔ ཝརྣ་སཾ་ཏཾ་ཧ་ར་ཛ༔ སྙིང་པོ་བློལས་བྱུང་བའི༔ འོད་ཟེར་སེར་པོས་རིག་མདངས་བསྐུར༔ རྒྱལ་བ་མཆོད་ཅིང་སེམས་
ཅན་དོན༔ ཕྲིན་ལས་ལྷུན་གྲུབ་སྙིང་པོར་ཐིམ༔ རང་ཉིད་དམ་ཡེ་སོགས། སྔགས་བརྒྱ་རྩ་བཟླ། མཆོད་བསྟོད་བྱ། བསྐུལ་པ་ནི། ལྷུན་གྲུབ་རྫོགས་པ་ཆེན་པོ་ཡི༔ རྗེས་
སུ་འཇུག་པའི་སྐལ་ལྡན་གྱིས༔ གཉིས་འཛིན་བདག་ལྟ་གཟུང་འཛིན་སོགས༔ དུག་ལྔ་འདུལ་བའི་དུས་ལ་བབ༔ མཱ་ར་ཡ་ཕཊ༔ འོད་ཞུ་བྱའོ།། ༈
བཅུ་གཉིས་པ་ཆོས་དབྱིངས་གསུང་དབང་ནི། སྐྱབས་སེམས། ཤུ་ནྱ་ཏ༴ དེ་ནས་སྣང་སྟོང་གཉིས་མེད་གཤིས༔ པད་ཟླའི་སྟེང་དུ་ཧོ༔དམར་ལས༔ ཆོས་དབྱིངས་

༄༅། །གསུང་གི་དབང་ཕྱུག་ནི༔ དམར་གསལ་ཞལ་བཞི་ཕྱག་བརྒྱད་པ༔ རྩ་ཞལ་དཀར་ལ་དམར་མདངས་ཅན༔ གཡས་དང་རྒྱབ་ཞལ་
དམར་པོ་ལ༔ གཡོན་གྱི་ཞལ་རས་དམར་སེར་མདངས༔ རྩ་ཕྱག་གཉིས་ཀྱི་མདའ་གཞུ་འཛིན༔ ཞགས་པ་པོ་ཏི་རྡོ་རྗེ་གཡས༔ ལྕགས་ཀྱུ་རལ་གྲི་དྲིལ་
བུ་གཡོན༔ ཞལ་རེ་སྤུན་གཉིས་གཟིགས་པ་ཡི༔ ཞབས་གཉིས་རོལ་པའི་སྟབས་ཀྱིས་བཞུགས༔ དར་དང་རིན་ཆེན་ལོངས་སྐུའི་རྒྱན༔ སངས་རྒྱས་ཀུན་
གྱི་རང་བཞིན་འཇམ་དཔལ་དབྱངས༔ ཆོས་ཀྱི་དབྱིངས་ཀྱི་ཡེ་ཤེས་བཅོམ་ལྡན་འདས༔ རྒྱལ་བའི་མདོ་རྒྱུད་གསུང་གི་དབང་ཕྱུག་མཆོག༔ བསྒྲུབ་མཆོག་
བྱིན་གྱིས་རླབས་ཕྱིར་གཤེགས་སུ་གསོལ༔ བཛྲ་ས་མ་ཡཱ་ཛ་ཛ༔ ཧོ་ཧོཿ སྒྱུ་འཕྲུལ་དྲ་བའི་དབང་ཕྱུག་ཆོས་ཀྱི་དབྱིངས༔ ལེགས་བཤད་གསུང་གི་དབང་

ཕྱུག་འཇམ་དཔལ་དབྱངས༔ རྣལ་འབྱོར་སྒོ་གསུམ་བྱིན་གྱིས་རླབས་ཕྱིར་བཞུགས༔ འདུ་འབྲལ་དབྱེར་མེད་གུས་པས་ལྷ་ཕྱག་འཚལ༔ ན་མོ་པུ་རུ་ཤ་ཡ་ཧོཿ
ཨོཾ་བཛྲ་ཨརྒྷཾ་སོགས། སརྦ་པཉྩ་རཀྟ་བ་ལིངྟ་ཁ་ཁ་ཁཱ་ཧི༔ ཧོཿ རང་བཞིན་ལྷུན་གྲུབ་བདེ་གཤེགས་བཅོམ་ལྡན་འདས༔ ཀུན་ཏུ་བཟང་པོ་མཁྱེན་བརྩེའི་སྐུར་
བཞེངས་པའི༔ ཆོས་དབྱིངས་མངོན་སྣང་གསུང་གི་དབང་ཕྱུག་ལ༔ འདུ་འབྲལ་དབྱེར་མེད་གུས་པས་ཕྱག་འཚལ་བསྟོད༔ ཧཿམཐར་མ་བཅོས་རྩ་བའི་སྔགས༔ ཨོཾ་མ་
ཧཱ་རཱ་གུ་བཛྲ་རཱ་ག་ཡ་སརྦ་སཏྭ་ཧ་ན་ཧཿ འོད་ཟེར་དམར་པོའི་འདུ་འཕྲོ་ཡིས༔ བདེ་གཤེགས་རྒྱུད་བསྐུལ་འགྲོ་དོན་བྱ་རང་ཉིད་དམ་ཡེ་སོགས། ཉེར་ལྔ་བཟླ། མཆོད་བསྟོད་འོད་ཞུ་བྱ། ༈
བཅུ་གསུམ་པ་ཤེས་རབ་འཁོར་ལོ་ནི། སྐྱབས་སེམས། ཤུ་ནྱ་ཏ༴ མཉམ་ཉིད་མི་གཡོ་སྟོང་པའི་རང་མདངས་ལས༔ ཤེས་རབ་འཁོར་ལོ་ཞལ་གཅིག་ཕྱག་གཉིས་

༄༅། །དཀར༔ ཤེས་རབ་འབར་བའི་རལ་གྲི་མཁར་ཕྱར་ཞིང་༔ སྟོང་ཕྲག་བརྒྱ་པའི་གླེགས་བམ་ཐུགས་ཀར་བསྣམས༔ ཐུགས་རྗེ་ཞི་ཞིང་
སྒེག་ཅིང་སྐྱིལ་ཀྲུང་བཞུགས༔ ཡོན་ཏན་གང་འདུལ་དར་དང་རིན་ཆེན་བརྒྱན༔ ཧྲཱིཿ ཡེ་ཤེས་མཁྱེན་བརྩེ་མཆོག་གི་རང་བཞིན་གྱིས༔ ཤེས་བྱའི་སྣང་བ་
བསྐྱེད་མཛད་སེམས་དཔའ་ཆེ༔ འཇམ་དཔལ་ཤེས་རབ་འཁོར་ལོ་གཤེགས་སུ་གསོལ༔ བསྒྲུབ་མཆོག་བྱིན་གྱིས་རླབས་ཕྱིར་བཞུགས་པར་འཚལ༔ བཛྲ་
ས་མ་ཡ་ཛ་ཛཿ ས་མ་ཡཱ་ཏིཥྛ་ལྷན༔ ཧྲཱིཿ དད་བརྒྱའི་སྒོ་གསུམ་གུས་པས་ཕྱག་བགྱིའོ༔ ཕྱི་ནང་གསང་མཆོད་དངོས་འབྱོར་ཡིད་སྤྲུལ་མཆོད༔ འབྲས་
བུ་བདག་གཞན་ཚོགས་གཉིས་རྫོགས་པ་དང་༔ ཀུན་མཁྱེན་ཡེ་ཤེས་གོ་འཕང་མྱུར་དུ་སྩོལ༔ ཨོཾ་བཛྲ་ཨརྒྷཾ་སོགས། སརྦ་པཉྩ་ཨ་མྲྀ་ཏ་མ་ཧཱ་རཀྟ་བྷ་ལིངྟ་ལ་ཁཱ་

ཧིཿ ཧྲཱིཿ ཤེས་རབ་རང་བཞིན་མཆོག་གི་འཇམ་དཔལ་དབྱངས༔ དྲི་མེད་རབ་དཀར་ཞལ་གཅིག་ཕྱག་གཉིས་པ༔ མ་རིག་དྲྭ་བ་གཅོད་པའི་རལ་གྲི་དང་༔
གང་འདུལ་གླེགས་བམ་བསྣམས་ལ་ཕྱག་འཚལ་བསྟོད༔ ལྟེ་བར་ཟླ་སྟེང་འཁོར་ལོ་རྩིབས་དྲུག་སྟེང་༔ ཡེ་ཤེས་སེམས་དཔའ་རང་འདྲ་རྩིབས་དྲུག་ལ༔ ཨོཾ་བཛྲ་ཏྲི་ཀྵ་ན་མུ༔ དེའི་ཕྱི་རིམ་རི་ལི་མ་ཡིན་
པའི་དབྱངས་ཡིག་བཅུ་གཉིས་དང་༔ མུ་ཁྱུད་ལ་ང་ཉ་ན་མ་མ་ཡིན་པའི་གསལ་བྱེད་ཀྱིས་བསྐོར་བར་གསལ་བཏབ་ལ། རང་ཉིད་དམ་ཡེ་སོགས། ཏྲི་ཀླུ་ན་སོགས། བརྒྱ་རྩ་བཟླ། མཆོད་བསྟོད་འོད་ཞུ་བྱ། ༈ 
བཅུ་བཞི་པ་སེང་གེ་སྒྲ་ནི། སྐྱབས་སེམས། ཤུ་ནྱ་ཏ༴ མཱུཾ༔ གནས་ལུགས་མ་བཅོས་སྟོང་གསལ་རང་མདངས་ནི༔ སེང་སྔོན་གཡས་སུ་འགྱིང་སྟེང་པད་ཟླའི་
སྟེང་༔ མཱུཾཿལས་བདག་ཉིད་འཇམ་དཔལ་སེང་གེ་སྒྲ༔ སྐུ་མདོག་སེར་པོ་ཞལ་གཅིག་ཕྱག་གཉིས་པ༔ ཕྱག་གཡས་མཆོད་སྦྱིན་གཡོན་པས་ཨུཏྤལ་བསྣམས༔

༄༅།          །དར་དང་རིན་ཆེན་སྣ་ཚོགས་རྒྱན་གྱིས་བརྒྱན༔ མཱུཾ༔ སངས་རྒྱས་ཀུན་གྱི་རང་བཞིན་སྐུ༔ ལེགས་བཤད་མི་འཇིགས་སེང་གེའི་སྒྲ
ངག་གི་དབང་ཕྱུག་བཅོམ་ལྡན་འདས༔ མཁྱེན་རབ་དབང་ཕྱུག་གཤེགས་སུ་གསོལ༔ བཛྲ་ས་མ་ཡ་ཛ་ཛ༔ སེང་ཁྲི་པདྨ་ཟླ་བའི་སྟེང་༔ བསྒྲུབ་མཆོག་
སྐྱོང་ཕྱིར་བཞུགས་པར་འཚལ༔ བཛྲ་ས་མ་ཡ་ཏིཥྛ་ལྷན༔ གུས་པས་སྒོ་གསུམ་སྒྲིབ་སྦྱང་གིས༔ འཇམ་པའི་དབྱངས་ལ་ཕྱག་འཚལ་བསྟོད༔ ན་མོ་པུ་རུ་
ཤ་ཡ་ཧཿ ཨོཾ༔ ཕྱི་ནང་གསང་བའི་མཆོད་པའི་སྤྲིན༔ བཅོམ་ལྡན་འཇམ་དཔལ་དབྱངས་ལ་འབུལ༔ བདག་དང་འགྲོ་བ་སེམས་ཅན་རྣམས༔ ཚོགས་
གཉིས་རྫོགས་ཕྱིར་བཞེས་སུ་གསོལ༔ ཨོཾ་བཛྲ་ཨརྒྷཾ་སོགས། ཨོཾ་མ་ཧཱ་སརྦ་པཉྩ་ཨ་མྲྀ་ཏ་བ་ལིནྟ་ཁཱ་ཧི༔ མཱུཾ༔ མི་འཇིགས་སྤོབས་པ་སེང་གེའི་སྟེང་༔ ༔ 

འཇམ་དཔལ་སྨྲ་བའི་སེང་གེའི་སྒྲ༔ ལེགས་པར་བཤད་པའི་མཆོད་སྦྱིན་ལ༔ ཡོན་ཏན་རབ་རྒྱས་ཨུཏྤལ་དང་༔ མཚན་དཔེ་དར་དང་རིན་ཆེན་བརྒྱན༔ རྒྱལ་
བའི་ཡབ་གཅིག་ཁྱེད་ཕྱག་འཚལ༔ ཐུགས་ཀར་མཱུཾ་ཡིག་ཐ་མར་སྔགས་ཀྱིས་བསྐོར༔ ཨཱཿདྷརྨཱ་དྷཆུ་ཝཱཀྐི་ཤྭ་རི་མུྃ་སྭཱ་ཧཱ༔ འོད་ཟེར་སེར་པོས་རྒྱལ་བ་མཆོད༔ སེམས་ཅན་དོན་
བྱས་ཚུར་འདུས་བསྒོམ༔ རང་ཉིད་དམ་ཡེ་སོགས། བརྒྱ་རྩ་བཟླ། མཆོད་བསྟོད་འོད་ཞུ་བྱ། ༈ བཅོ་ལྔ་པ་ཆོས་དབྱིངས་ཡེ་ཤེས་ནི། སྐྱབས་སེམས། ཤུ་ནྱ་ཏ༴ 
ཆོས་རྣམས་དམིགས་མེད་སྟོང་པའི་ངང་༔ ཨཱཿ ཀུན་སྣང་འགྲོ་ལ་སྙིང་རྗེས་བཞེངས༔ ཏིང་འཛིན་རྒྱུ་ཡི་སེམས་དཔའ་ཨཱཿ མཚན་ཉིད་ཀུན་རྫོགས་གཞལ་
ཡས་དབུས༔ གནས་ལུགས་མ་བཅོས་རང་མདངས་ནི༔ སྣ་ཚོགས་པདྨ་ཟླ་བའི་གདན་སྟེང་དུ༔ ཨཱཿལས་ཆོས་དབྱིངས་ཡེ་ཤེས་གསུང་དབང་ཕྱུག དྲི་

༄༅། །མེད་རབ་དཀར་ཞལ་བཞི་ཕྱག་བརྒྱད་པ༔ རྩ་བའི་ཕྱག་གཉིས་ཆོས་འཆད་ཕྱག་རྒྱ་མཛད༔ རལ་གྲི་མདའ་དང་རྡོ་རྗེ་གཡས་ན་འཛིན
གླེགས་བམ་གཞུ་དང་དྲིལ་བུ་གཡོན་ན་བསྣམས༔ སྤྱན་གཉིས་བརྩེ་ཞིང་ཟུར་ཕུད་གཡོན་ན་འཕྱངས༔ དར་དང་རིན་ཆེན་རྒྱན་རྫོགས་སྐྱིལ་ཀྲུང་བཞུགས༔ ཨཱཿ
ཆོས་དབྱིངས་བདེ་བ་ཆེན་པོའི་དབྱིངས༔ འདོད་དགུའི་དཔལ་འབར་བཅོམ་ལྡན་འདས༔ མཁྱེན་རབ་གསུང་གི་དབང་ཕྱུག་ནི༔ འགྲོ་བའི་དོན་དུ་གཤེགས་
སུ་གསོལ༔ བཛྲ་ས་མ་ཡ་ཛ་ཛ༔ ཨཱཿ མཉམ་ཉིད་ཡོན་ཏན་མཆོག་གི་གཞིར༔ མཁྱེན་བརྩེ་མཛད་པའི་ཆོ་འཕྲུལ་གྱི༔ བཅོམ་ལྡན་མགོན་པོ་བཞུགས་
སུ་གསོལ༔ སྒོ་གསུམ་གུས་པས་ཕྱག་འཚལ་ལོ༔ ཨ་ཏི་པཱུ་ཧོ༔ པྲ་ཏི་ཛ་ཧོ༔ མཁྱེན་རབ་ཆོས་ཀྱི་གསུང་དབང་ལ༔ ཕྱི་ནང་གསང་བའི་མཆོད་འབུལ་

གྱིས༔ འགྲོ་ཀུན་ཚོགས་གཉིས་རབ་རྫོགས་ནས༔ འཇམ་མགོན་གོ་འཕང་མྱུར་འགྲུབ་ཤོག༔ ཨོཾ་བཛྲ་ཨནྡྷཾ་པྲ་ཏིཙྪ་པཱུ་ཛ་མེ་གྷ་ས་མུ་ཏྲ་སྥ་ར་ཎ་ས་མ་ཡེ་ཨཱཿ
ཧཱུཾ༔ དེ་བཞིན་དུ། ཤབྟའི་བར། ཨོཾ་ཨཱཿསརྦ་པཉྩ་ཨ་མྲྀ་ཏ་མ་ཧཱ་རཀྟ་བ་ལིརྟ་ལ་ཁཱ་ཧི འཇིག་རྟེན་གསུམ་གྱི་མུན་པ་སེལ་མཛད་ཅིང་༔ ཆོས་དབྱིངས་ཡེ་ཤེས་
ཆེན་པོའི་གཏིང་གསལ་གྱི༔ ཆོས་རྣམས་སྒོ་འབྱེད་མཁྱེན་བརྩེ་བློ་གྲོས་མཆོག འཇམ་མགོན་ཆོས་ཀྱི་དབྱིངས་ལ་ཕྱག་འཚལ་བསྟོད༔ ཐུགས་ཀར་ཨཱཡིག་མཐའ་
མར་སྔགས་ཀྱིས་བསྐོར༔ ཨོཾ་བཛྲ་ཏིཀྵྞ་དུ༔ ཨོཾ་བཛྲ་ཧྲཱིཀྵྞ་དུཿཁ་ཚེ་དཱ་དུ་པྲཛྙཱ་ཛྷཱ་ན་མུརྟ་ཡེཿ ཛྙཱ་ན་ཀཱ་ཡ་ཝཱཀྐི་ཤྭ་རི་ཨ་ར་པ་ཙ་ན་ཡ་ཏེ་ན་མ༔ ཨཱཿལས་འོད་ཟེར་
དཀར་པོ་འཕྲོས༔ དོན་གཉིས་ནུས་པ་བདག་ལ་ཐིམ༔ རང་ཉིད་དམ་ཡེ་སོགས། ཉེར་ལྔ་བཟླ། མཆོད་བསྟོད་བྱ། ཆོས་ཀྱི་དབྱིངས་ཀྱི་དཀྱིལ་འཁོར་དུ༔ གསུང་གི་དབང་

༄༅། །ཕྱུག་འཇམ་དཔལ་དབྱངས༔ འགྲོ་བའི་མ་རིག་གཞོམ་དུ་གསོལ༔ ཀུན་མཁྱེན་རང་ཞལ་བསྟན་དུ་གསོལ༔ འོད་ཞུ་གྱིས། ༈
བཅུ་དྲུག་པ་ཆོས་ཀྱི་དུང་ནི། སྐྱབས་སེམས། ཤུ་ནྱ་ཏ༴ པད་ཟླའི་སྟེང་དུ་མཱུཾ་ཡིག་དཀར་དམར་ལས༔ རྗེ་བཙུན་འཇམ་དབྱངས་ཞལ་གསུམ་ཕྱག་བཞི་པ༔ རྩ་
ཕྱག་གཉིས་ཀྱི་རལ་གྲི་པོ་ཏི་དང་༔ འོག་མ་གཉིས་ཀྱིས་རལ་གྲི་མདའ་གཞུ་འཛིན༔ རལ་པ་ཟུར་ཕུད་ལྔ་པ་གཡོན་དུ་ཕྱོགས༔ རྒྱལ་བ་རྣམས་ཀྱི་མཁྱེན་རབ་
ཡེ་ཤེས་ཀྱི༔ སྣང་བ་ཤེས་བྱའི་རིག་མདངས་མངའ་བདག་གི༔ ཆོས་ཀྱི་དུང་གི་མགོན་པོ་འཇམ་དཔལ་དབྱངས༔ བདག་སོགས་བློ་གྲོས་བསྐྱེད་ཕྱིར་གཤེགས་
སུ་གསོལ༔ བཛྲ་ས་མ་ཡཱ་ཛ་ཛཿ བདག་ཡིད་ཤེས་བྱའི་ཡོན་ཏན་དཔལ་འདོད་ན༔ མཁྱེན་བརྩེའི་མགོན་པོ་བློ་གྲོས་སྤེལ་ཕྱིར་དུ༔ བློ་ཡི་པདྨོ་འབྱེད་པར་

བཞུགས་སུ་གསོལ༔ ཤེས་བྱ་ཐ་དག་ཀློང་དུ་གྱུར་པར་མཛོད༔ ས་མ་ཡཱ་ཏིཥྛ་ལྷན༔ ན་མོ༔ སྒོ་གསུམ་མ་ཤེས་དྲི་མ་དག་བྱའི་ཕྱིར༔ ཕྱག་འཚལ་མཆོད་
པས་ཤེས་རབ་སྤོབས་པ་སྩོལ༔ ན་མོ་པུ་རུ་ཤ་ཡ་ཧོཿ མཱུཾཿ བདེ་གཤེགས་རྣམས་ཀྱི་ཐུགས་རྗེའི་རྒྱུད་བསྐུལ་ཕྱིར༔ སེམས་ཉིད་དག་ཅིང་གཙང་མས་མཆོད་
པར་བགྱི༔ བཞེས་ནས་མཁྱེན་རབ་ཡེ་ཤེས་དངོས་གྲུབ་སྩོལ༔ ཆོས་རྣམས་ཀུན་གྱི་གནད་དོན་ཁོང་ཆུད་ཤོག༔ ཨོཾ་བཛྲ་ཨརྒྷཾ་ཨཱཿཧཱུཾཿསོགས། ཨོཾ་བཛྲ་རཱུ་པ་
ཨཱཿཧཱུཾཿསོགས། མ་ཧཱ་སརྦ་པཉྩ་ཨ་མྲྀ་ཏ་མ་ཧཱ་བ་ལིཾ་ཏ་ལ་ཁཱ་ཧི༔ ཧྲཱིཿ རྒྱལ་བ་རྣམས་ཀྱི་མཁྱེན་རབ་གཅིག་འདུས་པ༔ སྐུ་གསུམ་ཡེ་ཤེས་གཟིགས་པའི་སྤྱན་
ཡངས་ཤིང་༔ མཚུངས་མེད་ཕྱག་བཞིའི་འགྲོ་བའི་དོན་མཛད་པའི༔ ཆོས་ཀྱི་དུང་གི་འཇམ་དཔལ་ལ་ཕྱག་འཚལ༔ སྙིང་པོའི་མཐའ་སྐོར་དུ་རྩ་བའི་སྔགས་ཀྱིས་བསྐོར༔

༄༅། །ཨོཾ་སརྦ་དྷརྨཱ་བ་ག་ཝན་སྭ་བྷཱ་ཝ་བི་ཤུདྡྷ་བཛྲ་ཙཀྵུ་ཨ༔ ཨ་ཨཾ་ཨཿ པྲ་ཀྲྀ་ཏི་པ་རི་ཤུདྡྷ་སརྦ་དྷརྨཱཿ ཡ་དུ་ཏ་སརྦ་ཏ་ཐཱ་ག་ཏ་ཛྙཱ་ན་ཀ་ཡ༔
མཉྫུ་ཤི་ས་པ་རི་ཤུདྡྷེ་ཏ་མུ་པཱ་ད་ཡེ་ཏི༔ སརྦ་ཏ་ཐཱ་ག་ཏ་ཧྲཱིཿད་ཡ་ཧ་ར་ཧ་ར༔ ཨོཾ་ཧཱུཾ་ཧྲཱིཿབྷ་ག་ཝན་ཛྷཱ་ན་མུཏྟི་ཝ་ཀི་ཤྭ་རི༔ མ་ཧཱ་པ་ཙ་སརྦ་དྷརྨཱ་ག་ག་ན༔ ཨ་
མ་ལ་ས་པ་རི་ཤུདྡྷ༔ དྷརྨཱ་དྷརྟ་ཛྷཱ་ན་གརྦྷ་ཨཱཿ མཱུཾ་ལས་འོད་ཟེར་སེར་པོའི་འཕྲོ་འདུ་འཁོར༔ རྣམ་པར་རོལ་པས་འགྲོ་བའི་དོན་བྱའོ༔ རང་ཉིད་དམ་ཡེ་སོགས། བཅུ་གསུམ་
བཟླས། མཆོད་བསྟོད། བསྐུལ་པ་ནི། མཱུཾ༔ རྒྱལ་བ་རྣམས་ཀྱི་མཁྱེན་རབ་འཇམ་དཔལ་དབྱངས༔ ཐུགས་རྗེ་ཡེ་ཤེས་གཟིགས་པའི་དངོས་གྲུབ་སྩོལ༔ མཐུ་
སྟོབས་བློ་གྲོས་སྤོབས་པའི་མཆོག་སྩོལ་ཅིག མཁྱེན་རབ་གཏིང་མཐའ་དཔག་དཀའ་འགྲུབ་གྱུར་ཅིག༔ འོད་ཞུ་བྱ། ༈ བཅུ་བདུན་པ་དབྱངས་ཅན་དཀར་

མོ་ནི། སྐྱབས་སེམས། ཤུ་ནྱ་ཏ༴ ཧྲཱིཿ གནས་ལུགས་མ་བཅོས་སྟོང་པའི་རངས་མདངས་ནི༔ པད་ཟླའི་སྟེང་དུ་ཧྲཱིཿདཀར་ལས་བྱུང་བའི༔ ལྷ་མོ་
བ དབྱངས་ཅན་ཞལ་གཅིག་ཕྱག་གཉིས་དཀར༔ གཡས་པས་མཆོག་སྦྱིན་ཆུ་སྐྱེས་དཀར་པོ་གཡོན༔ བཅུ་གཉིས་ལོ་ལོན་འཛུམ་བཅས་གཙོ་མོའི་ཉམས༔ མེ་
ཏོག་ན་བཟའ་མུ་ཏིག་རིན་ཆེན་བརྒྱན༔ འཇིག་རྟེན་སྣང་བར་བྱེད་པའི་རྣམ་པ་ཡི༔ མདུན་དུ་ཤེས་རབ་མ་ནི་འཛུམ་བཅས་བཞད༔ གཡས་སུ་བློ་ཅན་མ་ནི་
འཛུམ་བཅས་བཞད༔ རྒྱབ་ཏུ་བློ་གྲོས་མ་ནི་འཛུམ་བཅས་བཞད༔ གཡོན་དུ་རྔན་མ་ཀུན་ཀྱང་སྐུ་མདོག་དཀར༔ ཞལ་གཅིག་ཕྱག་གཉིས་མཆོག་སྦྱིན་པད་
དཀར་འཛིན༔ ཧྲཱིཿ ཆོས་དབྱིངས་ཡེ་ཤེས་མཆོག་གི་ཡུམ༔ ཤེས་རབ་མཆོག་གི་ཡེ་ཤེས་མོ༔ རྣམ་པར་གྲོལ་བའི་ཡེ་ཤེས་ཀྱིས༔ སྒོ་འབྱེད་ལྷ་མོ་

༄༅།          །གཤེགས་སུ་གསོལ༔ བཛྲ་ས་མ་ཡཱ་ཛ་ཛཿ ཧྲཱིཿ ཏིང་འཛིན་ཆོས་དབྱིངས་དཀྱིལ་འཁོར་དང༌༔ གསོལ་བ་འདེབས་པའི་ངག་དབང་
བཅོམ་ལྡན་འདས་མའི་བྱིན་རླབས་ཀྱིས༔ རྣམ་པར་གྲོལ་བའི་དཔལ་བསྐྱེད་གཅིག༔ ས་མ་ཡཱ་ཏིཥྛ་ལྷན༔ ཧྲཱིཿ རྣམ་པར་གྲོལ་བའི་ཡེ་ཤེས་
ཕྱག་འཚལ་མཆོད་པའི་ཚོགས་ཀྱིས་མཆོད༔ བདག་གཞན་ཚོགས་གཉིས་རྫོགས་པ་དང་༔ བློ་གྲོས་སྤོབས་པའི་མཆོག་སྩོལ་ཅིག༔ ཨོཾ་བཛྲ་ཨརྒྷཾ་
སརྦ་པཉྩ་མ་ཧཱ་རཀྟ་མ་ཧཱ་བ་ལིངྟ་ལ་ཁཱ་ཧི༔ ཧྲཱིཿ སྟོང་ཉིད་ཡེ་ཤེས་ཆེན་པོ་ཡི༔ གཟི་བརྗིད་རབ་རྒྱས་དབྱངས་ཅན་མ༔ ཡོན་ཏན་མེ་ཏོག་རིན་ཆེན་
མཆོག་སྦྱིན་པད་དཀར་འཛིན་ཕྱག་འཚལ༔ ཐུགས་ཀར་ཟླ་སྟེང་ཧྲཱིཿམཐར་སྔགས་ཀྱིས་བསྐོར༔ ཨོཾ་མ་ཧཱ་མ་ཡཱཾ་གེ་མ་ཧཱ་སྭ་ར་སྭཱ་ཏྱཾ་ན་མ༔ ཞེས་འོད་ཟེར་དཀར་

པོ་འཁོར་བས་རྒྱལ་བ་མཆོད་ནས་སེམས་ཅན་གྱི་དོན་བྱས་ཚུར་འདུས་སྣང་སྟོང་གཉིས་མེད་ཀྱིས་འཇིག་རྟེན་སྣང་བར་བྱེད་པར་བསྒོམ༔ རང་ཉིད་དམ་ཡེ་སོགས། ཉེར་ལྔ་བཟླ། མཆོད་བསྟོད་
འོད་ཞུ་བྱ། ༈ བཅོ་བརྒྱད་པ་དབྱངས་ཅན་དམར་མོ་ནི། སྐྱབས་སེམས། ཤུ་ནྱ་ཏ་ཛྙཱ༴༔ གནས་ལུགས་མ་བཅོས་སྟོང་པའི་རང་མདངས་ལས༔ པད་ཟླའི་
སྟེང་དུ་དོ་ཡིག་དམར་སེར་ཅན༔ ལས་བྱུང་བཅོམ་ལྡན་རྡོ་རྗེ་དབྱངས་ཅན་མ༔ དམར་སྔོན་དཀར་བའི་ཞལ་གསུམ་ཕྱག་དྲུག་པ༔ པདྨ་རལ་གྲི་གྲི་གུག་གཡས་
ན་བསྣམས༔ འཁོར་ལོ་རིན་ཆེན་ཐོད་པ་གཡོན་ན་འཛིན༔ དར་དང་རིན་ཆེན་རྒྱན་རྫོགས་ལང་ཚོ་རྒྱས༔ ཞབས་གཡོན་བརྐྱང་ཞིང་རོལ་པའི་སྟབས་ཀྱིས་
བཞུགས༔ ཨཱཿ ཆོས་ཀྱི་དབྱིངས་ཀྱི་རང་བཞིན་བཅོམ་ལྡན་མ༔ ཡུམ་ཆེན་ལ་རོལ་ཕྱིན་མའི་མཁའ་ཀློང་ལས༔ མཁྱེན་བརྩེའི་སྐུར་བཞེངས་ལྷ་མོ་དབྱངས་

༄༅། །ཅན་མ༔ བདག་སོགས་བློ་ཡི་མུན་པ་བསལ་ཕྱིར་བྱོན༔ ཨོཾ་བཛྲ་ས་ར་སུ་ཏི་ས་པཱ་རི་ཝཱ་ར་བཛྲ་ས་མ་ཡཱ་ཛ་ཛ༔ ཧྲཱིཿ བདག་སོགས་
བློ་ཡིས་མུན་པ་རབ་བསལ་ཞིང་༔ ཡེ་ཤེས་མཁྱེན་པའི་གོ་འཕང་མངོན་གྱུར་ཞིང་༔ བདག་རྒྱུད་བྱིན་གྱིས་བརླབས་ཕྱིར་བཞུགས་སུ་གསོལ༔ བློ་གྲོས་སྤོབས་
པའི་སྣང་བ་མཆོག་སྩོལ་ཅིག༔ བཛྲ་ས་མ་ཡ་ཏིཥྛ་ལྷན༔ སྒོ་གསུམ་ཕྱག་འཚལ་སྒྲིབ་གཉིས་དང་བྲལ་ནས༔ ཤེས་རབ་མཆོག་ལྡན་ཡེ་ཤེས་གོ་འཕང་སྩོལ༔
ཨ་ཏི་པཱུ་ཧོ༔ པྲ་ཏི་ཛཿཧོ༔ རྒྱལ་བ་རྣམས་ཀྱི་མཛད་པ་མཐའ་ཡས་ཤིང་༔ ཡེ་ཤེས་གཟིགས་པའི་གཏིང་མཐའ་དཔག་དཀའ་བའི༔ མཁྱེན་པའི་དབང་
ཕྱུག་བཅོམ་ལྡན་དབྱངས་ཅན་མ༔ བློ་གྲོས་སྤོབས་པའི་མཆོག་ལ་ཕྱག་འཚལ་བསྟོད༔ ཐུགས་ཀར་དོཿཡིག་མཐའ་མར་སྔགས་ཀྱིས་བསྐོར༔ ཨོཾ་པི་ཅུ་པི་ཙུ་པྲ་ཛྙཱ་ཝརྡྷ་

ནི༔ ཛྭ་ལ་ཛྭ་ལ་མེ་དྷི་ཝརྡྷ་ནི༔ དྷ་རེ་དྷ་རེ་བྷནྡྷ་ཝརྡྷ་ནི་སྭཱ་ཧཱ༔ རང་ཉིད་དམ་ཡེ་སོགས། བཅུ་གསུམ་བཟླ། མཆོད་བསྟོད་འོད་ཞུ་བྱ། ༈ བཅུ་དགུ་པ་ཤེས་
རབ་ཕར་ཕྱིན་མ་ནི། ན་མོ༔ མཆོག་གསུམ་རྒྱུད་སྡེའི་དཀྱིལ་འཁོར་ལྷ་ཚོགས་ལ༔ བྱང་ཆུབ་མ་ཐོབ་བར་དུ་སྐྱབས་སུ་མཆི༔ འགྲོ་ཀུན་རྣམ་མཁྱེན་སངས་
རྒྱས་སར་འགོད་ཕྱིར༔ བདག་ཉིད་རྫོགས་པ་ཆེན་པོའི་ཉམས་ལེན་བྱ༔ ཤུ་ནྱ་ཏ༴ གནས་ལུགས་སྟོང་ཉིད་སྙིང་རྗེའི་མདངས༔ པདྨའི་སྡོང་པོ་ཟླ་བའི་
དཀྱིལ་འཁོར་དབུས༔ ཨོཾ་ཡིག་ལས་བྱུང་ཤེས་རབ་ཕ་རོལ་ཕྱིན༔ རབ་དཀར་ཞལ་གཅིག་ཕྱག་གཉིས་ཆོས་འཆད་མཛད༔ དཀར་དམར་པདྨ་གྱེས་སྟོང་
གླེགས་བམ་རལ༔ དབུ་སྐྲ་ཕྱེད་ལེ་དར་དང་རིན་ཆེན་བརྒྱན༔ ཞབས་གཉིས་རྡོ་རྗེའི་སྐྱིལ་མོ་ཀྲུང་གིས་བཞུགས༔ ཨོཾ༔ ཆོས་སྐུ་སྐྱེ་མེད་སྤྲོས་བྲལ་གྱི༔

༄༅། །བདེ་ཆེན་ལྷན་སྐྱེས་བདེ་བ་ཆེ༔ ཤེས་རབ་ཕ་རོལ་ཕྱིན་པ་མོ༔ འགྲོ་བའི་དོན་དུ་གཤེགས་སུ་གསོལ༔ བཛྲ་ས་མ་ཡ་ཛ་ཛ༔ ཆོས་
དབྱིངས་སྐྱེ་བ་མེད་པ་ལ༔ མ་འགགས་ཤེས་རབ་ཕ་རོལ་ཕྱིན༔ རྒྱལ་བ་བསྐྱེད་པའི་མཁའ་ཀློང་མོ༔ ལྷན་སྐྱེས་བདེ་བ་ཆེན་པོར་བཞུགས༔ ས་མ་ཡཱ་ཏིཥྛ་
ལྷན༔ ཨོྃ༔ མཁའ་ཀློང་རྣམ་པར་དག་པ་མོ༔ རོལ་པའི་དཀྱིལ་འཁོར་ལྷ་ཚོགས་ལ༔ ཕྱག་འཚལ་བཀུར་སྟི་བགྱིས་པའི་མཐུས༔ ཚོགས་རྫོགས་
བསོད་ནམས་མཆོག་ཐོབ་ནས༔ འགྲོ་བའི་དོན་རྣམས་ལྷུན་གྲུབ་ཤོག༔ ཨོཾ་ཨཱརྱ་པྲཛྙཱ་པ་ར་མི་ཏ་ས་པཱ་རི་ཝཱ་ར་ཨརྒྷཾ་སོགས། ཨོཾ་ཨཱརྱ་པྲཛྙཱ་པ་ར་མི་ཏ་ས་པཱ་རི་
ཝ་ར་མ་ཧཱ་སརྦ་པཉྩ་ཨ་མྲྀ་ཏ་མ་ཧཱ་རཀྟ་བ་ལིངྟ་ལ་ཁཱ་ཧི༔ ཨོཾ༔ སྟོང་ཉིད་ཡེ་ཤེས་ཆེན་པོའི་མདངས༔ དྲི་མེད་དཀར་འཚེར་ལྷུན་ཆགས་མོ༔ ཕྱག་གཉིས་

ཆོས་འཆད་ཕྱག་རྒྱ་ཡི༔ པདྨ་གླེགས་བམ་བསྣམས་ལ་བསྟོད༔ ཐུགས་ཀར་ཨོཾ་ཡིག་མཐའ་མར་སྔགས་ཀྱིས་བསྐོར༔ ཨོཾ་པཱི་ཙུ་པཱི་ཙུ་པྲཛྙཱ་ཝརྡྷ་ནི༔ ཛ་ལ་ཛ་ལ་མེ་དྷེ་
ཝརྡྷ་ནི༔ དྷི་རི་དྷི་རི་བུདྡྷ་ཝརྡྷ་ནི་སྭཱ་ཧཱ༔ རང་ཉིད་དམ་ཡེ་སོགས། བཅུ་གསུམ་བཟླ། མཆོད་བསྟོད་འོད་ཞུ་བྱ། ༈ ཉི་ཤུ་པ་ཆོས་སྐུ་ཡུམ་ཆེན་མོ་ནི། སྐྱབས་སེམས།
ཤུ་ནྱ་ཏ༴ ཆོས་དབྱིངས་མ་བཅོས་སྟོང་པའི་རང་མདངས་ལས༔ པད་ཟླའི་སྟེང་དུ་ཧྲཱིཿཡིག་སེར་པོ་བཞེངས༔ ཤེས་རབ་ཕ་རོལ་ཕྱིན་མ་སྐུ་མདོག་སེར༔ ཞལ་
གཅིག་ཕྱག་བཞི་དང་པོས་ཆོས་འཆད་མཛད༔ མི་འཇིགས་ཕྱག་རྒྱ་གཡས་ལ་ཨུཏྤལ་གཡོན༔ མཚན་དཔེའི་ཡོན་ཏན་གདུལ་བྱའི་གང་འདུལ་དུ༔ དར་དང་
རིན་ཆེན་རྒྱན་རྫོགས་སྐྱིལ་ཀྲུང་བཞུགས༔ ཆོས་དབྱིངས་ཡེ་ཤེས་མཆོག་གི་ཡུམ༔ ཤེས་རབ་ཕ་རོལ་ཕྱིན་པ་མོ༔ འགྲོ་བའི་དོན་དུ་སྤྱན་འདྲེན་ནོ༔ བསྒྲུབ་

༄༅། །མཆོག་སྐྱོང་ཕྱིར་གཤེགས་སུ་གསོལ༔ བཛྲ་ས་མ་ཡཱ་ཛ་ཛ༔ ཧྲཱིཿ ཕྱི་ལྟར་མཉམ་ཉིད་དག་པའི་ཞིང་༔ ནང་ལྟར་ཆོས་ཉིད་བདེ་
བ་ཆེར༔ ཆོས་དབྱིངས་ཡེ་ཤེས་གཉིས་མེད་བཞུགས༔ ཆོས་དབྱིངས་སྣང་སྟོང་གཉིས་མེད་གྱུར༔ ས་མ་ཡཱ་ཏིཥྛ་ལྷན༔ མཉམ་ཉིད་འདུས་མ་ཡེ་བྱས་ཀྱི༔
ཤེས་རབ་ཕ་རོལ་ཕྱིན་མ་ལ༔ སྒོ་གསུམ་གུས་པས་ཕྱག་འཚལ་བས༔ ཆོས་སྐུའི་མཉམ་ཉིད་བྱིན་གྱིས་རློབས༔ ན་མོ་པུ་རུ་ཤ་ཡ་ཧོཿ བདེ་བ་ཆེན་པོ་
དབྱིངས་ཀྱི་ཡུམ༔ ཤེས་རབ་ཕ་རོལ་ཕྱིན་མ་སོགས༔ ཆོས་ཀྱི་དབྱིངས་ཀྱི་དཀྱིལ་འཁོར་ལ༔ ཕྱི་ནང་གསང་བའི་མཆོད་འབུལ་བས༔ འགྲོ་ཀུན་ཚོགས་
གཉིས་མྱུར་རྫོགས་ནས༔ ཆོས་དབྱིངས་ཡེ་ཤེས་མཆོག་གི་ནོར༔ སངས་རྒྱས་བསོད་ནམས་མཐར་ཐུག་གི༔ མངོན་པར་བྱིན་གྱིས་བརླབ་ཏུ་གསོལ༔ ཨོཾ་

སརྦ་ཏ་ཐཱ་ག་ཏ་བཛྲ་ཨརྒྷཾ་སོགས། སརྦ་པཉྩརཀྟ་བ་ལིངྟ་ཁཱ་ཧི༔ ཧྲཱིཿ ཆོས་སྐུ་མཉམ་ཉིད་དགོངས་པའི་གཏེར༔ ཤེས་རབ་ཕ་རོལ་ཕྱིན་པ་མོ༔ མཚན་
དཔེའི་ཡོན་ཏན་གང་འདུལ་གྱིས༔ ཅིར་ཡང་མཛད་ལ་ཕྱག་འཚལ་བསྟོད༔ ཐུགས་ཀར་ཟླ་སྟེང་ཧྲཱིཿམཐར་གསང་སྔགས་ནི༔ ན་མོ་བྷ་ག་ཝ་ཏཻ་པྲཛྙཱ་པ་ར་མི་ཏཱ་ཡེ༔
ཨ་མི་ཏ༔ གུརྞ་ཡེ་བྷཀྵི་བཪྖ་ལ་མེ སརྦ་ཏ་ཐཱ་ག་ཏེ་ཛྷཱ་ན་པ་ར་པཱུ་རི་ཏ་ཡེ༔ སཏཱ་བརྖ་ལ་ཡེ༔ ཏདྱ་ཐཱ༔ ཨོ་དྷི་ཀ་ཀརྞ་ཀ་ཡཾཿ ཤུ་ཏི་སྤྱི་ཏི་བི་ཛ་ཡེ་
སྭཱ་ཧཱ༔ འོད་ཟེར་སེར་པོས་རྒྱལ་བ་མཆོད༔ ཚུར་འདུས་འགྲོ་བའི་དོན་རྣམས་བྱ༔ རང་ཉིད་དམ་ཡེ་སོགས། བཅོ་ལྔ་བཟླ། མཆོད་བསྟོད་འོད་ཞུ་བྱ། ༈ ཉེར་གཅིག་འཇམ་
དཔལ་ཕྱག་རྒྱ་ཟིལ་གནོན་ནི། སྐྱབས་སེམས། ཤུ་ནྱ་ཏ༴ ཨེ་ཉིད་སྟོང་པ་ཆོས་འབྱུང་ཞེས༔ མ་སྐྱེས་སྐྱེ་འགགས་མེད་པ་ལས༔ རྒྱུ་རྐྱེན་སྔགས་ལས་མ་སྐྱེས་

༄༅།          །པར༔ རོལ་པ་ཆེན་པོའི་སྐུ་རུ་གསལ༔ དབུ་གསུམ་ཕྱག་དྲུག་ཞབས་བཞི་བསྒྲད༔ གཡས་དཀར་གཡོན་དམར་དབུས་མཐིང་རྔམས
འཁོར་ལོ་རྡོ་རྗེ་རལ་གྲི་གཡས༔ བེ་ཆེན་གཏུན་ཤིང་སྡིགས་མཛུབ་གཡོན༔ རིགས་ལྔ་ཁྲོ་བོའི་དབུ་ལ་བརྒྱན༔ རང་རིག་ཕྱག་རྒྱ་ཆེན་པོར་བརྗིད༔ སྦྲུལ་
དང་རིན་ཆེན་འབར་བ་དང་༔ དྲེགས་པའི་མགོ་གཅོད་ཕྲེང་བས་བརྒྱན༔ ཀླུ་རིགས་དུ་མས་སྐུ་ལ་བརྒྱན༔ ཡུམ་ནི་དམིགས་མེད་ཆོས་ཀྱི་དབྱིངས༔ མཐིང་
ནག་ཙིཏྟ་བྷན་དམར་སྟོབས༔ ཐུགས་ཀར་སྨུག་ནག་ཡ་མ་གནས༔ མེ་ལོང་ཡེ་ཤེས་ངོ་བོ་ཉིད༔ འཁོར་ལོ་དོན་སྙིང་ཕྱག་ན་བསྣམས༔ ཡ་མའི་ཐུགས་
ཀར་དྲེགས་པ་ཆེ༔ མཉམ་ཉིད་ཡེ་ཤེས་ངོ་བོ་ཉིད༔ ལྗང་ནག་རྡོ་རྗེ་སྙིང་ཕྲེང་འཛིན༔ དྲེགས་པའི་ཐུགས་ཀར་ཁྱམས་གང་སྟེ༔ བྱ་བ་ནན་ཏན་ཡེ་ཤེས་ཏེ༔

འཇིགས་བྱེད་ཆེན་པོའི་ཐུགས་སུ་བལྟ༔ དབུ་གཙུག་མཁའ་ལྡིང་གདུག་པ་འདུལ༔ སོ་སོར་ཀུན་རྟོགས་ཡེ་ཤེས་ཉིད༔ དཀར་པོ་ཟིལ་གནོན་རོ་ཉི་ཟ༔ ཕྲག་
གོང་སྨུག་ནག་འཇིགས་པའི་ཁྱུང་༔ དཔུང་ཁར་སྟག་ཆེན་རོ་ལ་རྔམས༔ ནུ་འཛིན་སེང་གེ་རལ་པ་སྤྲུགས༔ ལྟ་ཟུར་ཞེ་སྡང་སྦྲུལ་ནག་འཁྱུག སངས་རྒྱས་
ཀུན་གྱི་ངོ་བོ་ཉིད༔ རྡོ་རྗེ་འཆང་རྒྱལ་སྤྱི་གཟུགས་ཅན༔ མ་སྐྱེས་ངང་ལས་རང་བཞིན་གསལ༔ དེ་ལྟར་གསལ་བའི་ཐུགས་ཀར་མཆོང་གུར་ལྟ་བུའི་དབུས་སུ་ཉི་མའི་གདན་
ལ་ཡེ་ཤེས་སེམས་དཔལ༔ དེའི་ཐུགས་ཀར་ཉི་མའི་སྟེང་དུ་ཧཱུཾ་ལ་སྔགས་ཀྱིས་བསྐོར་བར་བསྒོམ༔ སྔགས་བཟླས་པའི་འོད་ཟེར་གནས་གསུམ་དུ་སྙིང་པོ་གསུམ་ལ་བསྐོར་ཞིང་འཕྲོ་འདུས་ལུས་ངག་
ཡིད་གསུམ་གྱི་སྒྲིབ་པ་སྦྱངས༔ སྐུ་གསུང་ཐུགས་ཀྱི་དངོས་གྲུབ་བསྡུད་པར་བསྒོམ༔ པར་འཕྲོས་རིགས་དྲུག་གི་སྒྲིབ་པ་སྦྱངས་ཤིང་༔ དམིགས་བྱ་བྱ་སྒྲོ་མེ་ལ་བསྲེགས་པ་ལྟར་གྱུར་ནས་ཚུར་

༄༅། །འདུས་རང་བཞིན་ལྷའི་གཟི་བརྗིད་དང་ལྡན་པར་བསྒོམ༔ བ་སྤུ་ཐམས་ཅད་ནས་རྡོ་རྗེ་དང་ཁྲོ་ཆུང་གིས་གནམ་ས་གཏམས་པའི་རང་བཞིན་དུ་གྱུར༔ རང་ཉིད་དམ་
ཡེ་སོགས། དེ་ཡང་བདག་གི་ཐུགས་ཀའི་སྙིང་པོ་ལ་སྐུ་ཡི་སྔགས་ཀྱིས་བསྐོར་བ་ལས་འོད་ཟེར་ཁ་དོག་སྣ་ཚོགས་བ་སྤུའི་བུ་ག་ལས་འཕྲོས་ཏེ༔ སྡིག་སྒྲིབ་དང་དམིགས་བྱ་ཐམས་ཅད་བ་མོ་ལ་ཉི་མ་
ཕོག་པ་ལྟར་དག་པར་བསམ་ལ། ཨེ་ཀ་ཧེ་དུན་ཡ་མ་སྙིང་ཁྲག་ར་མ་ཙ་ཡ༔ བརྒྱ་རྩ། རང་གི་ལྕེའི་རྩེ་མོ་ཧྲཱིཿལས་འོད་ཟེར་མེའི་ཚ་ཚ་ལྟ་བུ་འཕྲོས་པས༔ ལས་ངན་པའི་བགེགས་དང་
བར་དུ་གཅོད་པ་ཐམས་ཅད་བྱ་སྒྲོ་མེ་ལ་བསྲེག་པ་བཞིན་དུ་བསམ༔ ཨེ་དུན་ཀ་ཡཾ༔ བརྒྱ་རྩ། ཐུགས་ཀའི་ཧཱུཾ་གིས་འོད་ཟེར་འགལ་མེ་ལྟ་བུའི་ལྕགས་སྲེག་གི་ཚ་ཚ་ལ་རྡུལ་མི་ཆགས་ཤིང་གཅོད་
པ་ལྟར་བསམ༔ ཨེ་མྱག་ཡ་རྔུབ་རྨུག་ཤག་ཀ་དུན༔ བརྒྱ་རྩ། བདག་ཉིད་ཙིཏྟ་རིན་པོ་ཆེའི་གུར་ཕུབ་པ་ལྟ་བུའི་ནང་དུ་ཉི་མའི་དཀྱིལ་འཁོར་གྱི་སྟེང་དུ་ཡེ་ཤེས་སེམས་དཔའ་ཕྱག་མཚན་

མི་མངའ་བའི་ཐུགས་ཀར་ཉི་མའི་གདན་ལ་ཧཱུཾ་མཐིང་ཀ་འོད་ཟེར་ལྔ་འཕྲོ་བའི་མཐའ་བསྐོར་སྔགས་ཀྱིས་བསྐོར་བ་ལས་འོད་ཟེར་འཕྲོས་བསྐུལ་དོན་བྱས༔ ཕ་རོལ་གྱི་བཀྲག་མདངས་ཐམས་ཅད་བསྡུས་
བདག་ལ་ཐིམས༔ ཕ་རོལ་བྱ་སྒྲོ་མེ་ལ་བསྲེག་པ་བཞིན་ཐལ་བ་རྡུལ་དུ་བརླག་པར་བསྒོམ༔ ཨྱཻ་ཨྱཻ་ཨྱཻ༔ ཨ་ཀྲོ་ཏ་ཀ་ཡ་མནྟ་ཀ་ཡ་མ་ཡེ༔ ཀཱ་ལ་རུ་པ་ཀ་པ་ཡེ༔ ཧྲཱིཥྚི་ཨ་
པ་ཡེ༔ ཨ་ཨ་ནེ་ཨ་ནེ༔ ཨུ་ཨུ་ནེ་ཨུ་ནེ༔ དུ་དུ་ནེ་དུ་ནེ༔ ཨ་ཨི༔ ཨུ་ཨེ༔ ཨོ་ཨཾ༔ ར་ར༔ ལ་ལི༔ དུ་རུ་ཡེ༔ བྱ་ཙ་ཡེ༔ སེདྷ་ཡེ༔
ཧྲི་ཏ་ཡེ༔ བི་ཏ་ཡེ༔ ཙིཏྟ་ཡེ༔ ཧ་ལ་ཡེ༔ མུ་ཀ་ཡེ༔ ཨུ་ཨུ་ནེ༔ བྱི་ཏྲི་ཨ་ཨ༔ ནན༔ ཡ་མ་ར་ཛ༔ ཡ་མ་རཀྵ༔ ཡ་མ་རཀྲ་
ཨཿ ཡ་མ་རཀྵ༔ བེ་ཏ་ལི༔ ཀྲོ་ཏི་ཤྭ་རི མ་མ་ཨེ་ཀ་ཛ་ཏི༔ དེ་མ་ཁ་ལ་བཾ་རིལ༔ རུ་ལུ་རུ་ལུ༔ ཤྲཱི་བཛྲ་ཀྲོ་ཏ༔ ཡ་མ་ཀརྨ་རོ་ཥ་ན༔ ཀྲི་

༄༅། །དྷ་ཙཎྚ༔ རཀྟ་མོན་ཏ་ཡ་ཨཿཧཱུཾ་ཛཿ བདུན། ཨཱཧཱུཾ་ཨ་མུ་ཀ༔ མྱག་ཐུམ་རིལ་རྦད༔ ཏྲིགན་སྦུར་ཡ་ནན༔ ཨེ་ཧུར་ཐུམ་ཛཿ
ཁཾ་ཤག་རོ་མྱག་མུག་ཏེ་རྦད་ཡ༔ གསུམ་བཟླ། མཆོད་བསྟོད་འོད་ཞུ་བྱ། དེས་ཡན་ལག་གི་སྐོར་གྲུབ་ནས། ༈ ཉེར་གཉིས་པ་ནི་རྩ་བའི་དཀྱིལ་འཁོར་ཏེ་ཐོག་མར་གསོལ་བ་
འདེབས་པ་ནི། ཧཱུཾ་ཧྲཱིཿ སྐྱེ་མེད་འོག་མིན་ཆོས་དབྱིངས་ཞིང་ཁམས་ནས༔ ཉིད་ལས་མི་གཞན་འཁོར་ལ་ཆོས་སྟོན་པ༔ ཀུན་ཏུ་བཟང་པོའི་ཞབས་ལ་གསོལ་
བ་འདེབས༔ འཇའ་ལུས་ཆོས་སྐུ་འགྲུབ་པར་བྱིན་གྱིས་རློབས༔ འོད་ལྔ་མ་འདྲེས་སོ་སོའི་ཞིང་ཁམས་ནས༔ སེམས་དཔའི་འཁོར་ལ་དགོངས་པའི་ཆོས་སྟོན་
པ༔ རིགས་ལྔ་གངས་ཆེན་མཚོ་ལ་གསོལ༴ འཇའ་ལུས༴ དན་ཏིག་ཆུ་བོའི་མཁའ་འགྲོའི་འཁོར་རྣམས་ལ༔ སངས་རྒྱས་བཀའ་ཡི་དགོངས་པ་དཀྲོལ་

མཛད་པ༔ དགའ་རབ་རྡོ་རྗེའི་ཞབས་ལ༔ འཇའ་ལུས་ཆོས༴ སོ་ས་གླིང་དུ་རིག་འཛིན་འཁོར་རྣམས་ལ༔ སྙིང་ཏིག་དགོངས་པས་རང་བཞིན་འཇའ་སྐུར་
གྲོལ༔ ཤྲཱི་སིང་ཧའི་ཞབས་ལ་གསོལ༴ འཇའ་ལུས་ཆོས༔ ནམ་མཁས་གར་ཁྱབ་སྐལ་བཟང་སྣོད་ལྡན་ལ༔ སྙིང་ཏིག་བདུད་རྩིའི་ཟག་བཅས་ལོངས་།
སྐུར་གྲོལ༔ བི་མ་མི་ཏྲའི་ཞབས་ལ༔ འཇའ་ལུས ཕྱོགས་བཅུའི་སངས་རྒྱས་མ་ལུས་ཐམས་ཅད་ཀྱི༔ ངོ་བོ་གཅིག་ཏུ་འདུས་པའི་རིན་པོ་ཆེ༔ བདུད་
འདུལ་རྡོ་རྗེའི་ཞབས་ལ༔ འཇའ་ལུས༴ བི་མིའི་རྣམ་འཕྲུལ་པདྨའི་མིང་ཅན་ཞེས༔ ཨོ་རྒྱན་ཆེན་པོས་བཀའ་ཡི་རྗེས་གནང་ཐོབ༔ དྲིན་ཆེན་བླ་མའི་
ཞབས༔ འཇའ་ལུས སངས་རྒྱས་དགོངས་པས་ཕྲིན་ལས་རྨད་བྱུང་བ༔ རྩ་བ་ཡན་ལག་ཆོས་ཀྱི་བདག་པོ་སྟེ༔ དྲུག་ལྡན་བརྒྱུད་པར་བཅས་ལ༴ འཇའ་

༄༅། །ལུས༴ འབུམ་ཕྲག་དྲུག་ཅུ་རྩ་བཞིའི་སྲུང་མ་མཆོག༔ སྔགས་ཀྱི་བདག་མོ་དྲང་སྲོང་ལེགས་པ་བརྩལ༔ ཆོས་སྐྱོང་དྲག་རྩལ་ཅན་ལ་
གསོལ་བ༴ བར་ཆད་རྐྱེན་དང་བྲལ་བར་བྱིན་གྱིས་རློབས༔ སྐྱབས་སེམས་ནི། ན་མོ༔ དུས་གསུམ་རྒྱལ་བའི་རྒྱལ་ཚབ་ཀྱིས༔ བླ་མ་རྡོ་རྗེ་སེམས་དཔའ་དང་༔
རྡོ་རྗེ་སེམས་དཔའ་བླ་མའི་སྐུ༔ བདེ་གཤེགས་འདུས་པར་སྐྱབས་སུ་འཆི༔ བདག་ནི་རྒྱལ་བའི་རྗེས་འཇུག་ནས༔ མཁའ་མཉམ་འདྲེན་པའི་ནུས་པ་སྩོལ༔
འགྲོ་རྣམས་རྒྱལ་བའི་གོ་འཕང་ལ༔ འགོད་ཕྱིར་བདག་གིས་སེམས་བསྐྱེད་དོ༔ སྔོན་གཏོར་སྤྲོ་ན་སྤྱི་ལྟར་བཏང་། དང་པོ་བགེགས་བསྐྲད་པ་ནི། ཧཱུཾ་ཧྲཱིཿ རང་སྣང་སྟོང་པ་
བདེ་གཤེགས་སྙིང་པོའི་ཡུལ༔ ཡེ་ཤེས་བྱིན་ཆེན་མཆོག་གི་བགེགས་དང་བྲལ༔ ཧཱུཾ་ཧཱུཾ་ཧཱུཾ༔ བརྡ་སྒོ་དབྱེ་ཞིང་བརྡ་ཕྱག་འཚལ་བ་ནི། ཧྲཱིཿ མ་རིག་སྒོ་ཕྱེས་གང་ཤར་

ལྷ་ཞལ་མཇལ༔ རང་སྣང་ལྷ་དང་དབྱེར་མེད་གུས་ཕྱག་འཚལ༔ མཆོད་པ་བྱིན་བརླབ་ནི། ཧྲཱིཿ གཙང་སྨེ་རང་གྲོལ་དག་པའི་ཡེ་ཤེས་ལྷར༔ ཚོགས་རྫོགས་
མཆོད་པའི་རྒྱུ་རྐྱེན་བྱིན་གྱིས་རླབས༔ ཨོཾ་ཨཱཿཧཱུཾཿ བདག་བསྐྱེད་ནི། ཤུ་ནྱ་ཏ༴ བདག་ཉིད་སྐད་ཅིག་དྲན་རྫོགས་ཀྱི༔ རིགས་འདུས་ཐུགས་མཆོག་རྡོ་རྗེ་
སེམས༔ སྤྱི་བོར་བླ་མ་བི་མ་ལ༔ ཀུན་ཏུ་བཟང་པོ་དབྱེར་མེད་བསྐྱེད༔ ཙིཏྟ་རིན་ཆེན་གཞལ་ཡས་ནས༔ ངོ་བོ་ཀ་ནས་དག་པའི་ཆ༔ སྟོང་གསལ་
འདུས་མ་བྱས་པའི་སྐུ༔ ཞལ་ཕྱག་རྫོགས་པ་བུམ་པའི་ཚུལ༔ ལྷུན་གྲུབ་འོད་ཀྱི་གོང་བུར་གནས༔ ཐུགས་རྗེ་ཁ་དོག་སོ་སོར་གསལ༔ རྣམ་སྣང་རྡོར་སེམས་
རིན་ཆེན་འབྱུང་༔ སྣང་མཐའ་དོན་གྲུབ་རིགས་ཀྱི་མདོག༔ ཕྱག་གཡས་རང་རྟགས་ཕྱག་མཚན་དང་༔ གཡོན་དེས་ཡུ་བའི་དྲིལ་བུ་འཛིན༔ དར་དང་རིན་

༄༅། །ཆེན་སྣ་ཚོགས་བརྒྱན༔ རྒྱལ་བ་ཞི་ཁྲོའི་ཚོགས་ཀྱིས་བསྐོར༔ མ་བཅོས་རྩ་བའི་སྙིང་པོ་ནི༔ ཨོཾ་ཨཱཿཧཱུཾ་སྭཱ་ཧཱ༔ བརྒྱ་རྩ་བཟླ། རིགས་
ལྔའི་གསང་སྔགས་སྙིང་པོ་ལ༔ རྒྱལ་བ་ཞི་ཁྲོའི་ཡང་སྙིང་འདུས༔ ལུས་ནི་སྤྲུལ་སྐུ་ཞི་ཁྲོའི་སྐུ༔ ངག་དབང་གསང་སྔགས་ལོངས་སྐུར་གྲོལ༔ ཐུགས་ཉིད་
རྫོགས་པ་ཆེན་པོ་ཡི༔ མཉམ་ཉིད་བདེ་བ་ཆེན་པོའི་ཀློང་༔ ཆོས་ཀྱི་དབྱིངས་ཀྱི་རང་མདངས་ཀུན༔ འཛིན་མེད་མེ་ལོང་ཡེ་ཤེས་ཀྱི༔ གང་ཤར་མཉམ་པ་
ཉིད་གྲོལ་བའི༔ ཉག་གཅིག་སོ་སོར་རྟོགས་པ་ཡི༔ བྱ་བ་གྲུབ་པ་ཤུདྡྷ་ཧོཿ མདུན་བུམ་གཉིས་སྟབས་གཅིག་པར། ཨོཾ་མ་ཧཱ་ཤུ་ནྱ༴ ཆོས་རྣམས་ཐམས་ཅད་རང་
བཞིན་གྱིས་སྟོང་པར་གྱུར༔ སྟོང་པའི་ངང་ལས་རང་གི་མདུན་གྱི་ནམ་མཁའི་གནས་སུ་མཁའ་ལྡིང་རྒྱལ་པོ་གཟན་ལ་བབས་པའི་ཚུལ་གྱིས་ཧཱུཾ་ལཱཾ་སྔོ་དཀར་ལས་བྱུང་

བའི་རིགས་མཆོག་རྡོ་རྗེ་སེམས་དཔའ་སྐུ་མདོག་མཐིང་ཀ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པ༔ ཡུམ་སངས་རྒྱས་སྤྱན་མ་དཀར་མོ་ཞལ་གཅིག་ཕྱག་
གཉིས་རྡོ་རྗེ་དང་དྲིལ་བུ་འཛིན་པས་འཁྱུད་པ༔ དར་དང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པར་གྱུར་པའི་ཡུམ་སྦྱོར་བ་མཛད་པའི་སྦྱོར་མཚམས་ནས་འོད་ཟེར་
ཁ་དོག་སྣ་ལྔ་འཕྲོས་པས༔ རང་བཞིན་དབྱིངས་ཀྱི་རྡོ་རྗེ་སེམས་དཔའ་ཡབ་ཡུམ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་དཔག་ཏུ་མེད་པས་བསྐོར་བ་ཨོཾ་
བཛྲ་ས་མ་ཡཱ་ཛ་ཛ༔ མ་ལུས་སངས་རྒྱས་ཞིང་ན་བཞུགས་པ་ཡི༔ རྒྱལ་བའི་ཐུགས་སྤྲུལ་རྡོ་རྗེའི་རིགས་ཀྱི་ལྷ༔ ཡབ་ཡུམ་སྲས་འཁོར་བཅས་པ་མ་ལུས་ཀུན༔
གནས་འདིར་འགྲོ་བའི་དོན་ལ་སྤྱན་འདྲེན་ནོ༔ བཛྲ་ས་མ་ཡ་ཛ་ཛ༔ དད་དང་འདུན་པའི་གདན་ཁྲི་བཤམས་པའི་ཁྲིར༔ སྐྱབས་མཆོག་སེམས་དཔའ་ཡབ་

༄༅། །ཡུམ་སྲས་འཁོར་བཅས༔ བདག་སོགས་རེ་འདོད་རྫོགས་ཕྱིར་བཞུགས་སུ་གསོལ༔ འགྲོ་དོན་ལྷུན་གྱིས་གྲུབ་པར་མཛད་དུ་གསོལ༔
པདྨ་ཀ་མ་ལ་ཡེ་སྟྭམ༔ ཨེ་མ་མགོན་པོ་ཐུགས་རྗེ་ཅན༔ བདག་སོགས་སྒྲིབ་པས་དམ་བཅིངས་པ༔ སྒྲིབ་པས་བཅིངས་པ་བཤིག་པ་དང་༔ འཁོར་བའི་
འཁྲུལ་འཁོར་བཟློག་ཏུ་གསོལ༔ ཧཱུཾ་ཧྲཱིཿ དངོས་སུ་འབྱོར་དང་ཡིད་ལས་སྐྱེས་པ་ཡི༔ རྣམ་ཐར་མཆོད་རྫས་ཇི་སྙེད་མཆིས་པ་དང་༔ སྒྱུ་མའི་ལུས་འདི་
བདག་གིས་འབུལ་ལགས་ཀྱི༔ དེང་ནས་སྒོ་གསུམ་རིམ་པར་བཞེས་སུ་གསོལ༔ ལུས་ཅན་འཁོར་བའི་མཚོ་ལས་སྒྲོལ་བར་ཤོག༔ མ་མ་ཀཱ་ཡ་ཝཱཀྐ་ཙིཏྟ་
མཎྜལ་ཧཱུཾ༔ ཨརྒྷཾ་སོགས། ཧཱུཾ༔ ཞེ་སྡང་རྣམ་ཤེས་མེ་ལོང་ཡེ་ཤེས་སུ༔ རང་གྲོལ་བདེ་བ་ཆེན་པོ་རྡོ་རྗེ་སེམས༔ ཐབས་ཤེས་གཉིས་མེད་རྡོ་རྗེ་དྲིལ་བུ་

འཛིན༔ འདྲེན་པའི་གཙོ་བོའི་སྐུ་ལ་ཕྱག་འཚལ་བསྟོད༔ སྣང་བའི་ངོ་བོ་ཐུགས་མཆོག་རྡོ་རྗེ་སེམས༔ སྟོང་པའི་བདག་ཉིད་དགྱེས་མཛད་སངས་རྒྱས་སྤྱན༔
སྣང་སྟོང་རྡོ་རྗེ་དྲིལ་བུས་དགྱེས་མཛད་བསྐྱེད༔ ཐབས་ཤེས་འགྲོ་བ་འདུལ་ལ་ཕྱག་འཚལ་བསྟོད༔ གང་ལ་ཉོན་མོངས་ཤེས་བྱའི་སྒྲིབ་པ་ཅན༔ ཁྱེད་སྐུ་དྲན་
པ་ཙམ་གྱིས་ཉོན་མོངས་ཀྱི༔ དྲི་མེད་རབ་གསལ་ཤེལ་ལྟར་སྦྱོར་མཛད་པའི༔ བརྩེ་ལྡན་ཐུགས་རྗེ་ཅན་ལ་ཕྱག་འཚལ་བསྟོད༔ ཛཔ་ནི། རྡོ་རྗེ་སེམས་དཔའི་ཐུགས་ཚ
ཀྱི་གོང་བུར་ཧཱུཾ་ཡིག་གིས་མཐར༔ ཨོཾ་བཛྲ་སཏྭ་ཧཱུཾ༔ བརྒྱ་རྩ་བཟླ། ཨོཾ་བཛྲ་སཏཱ་ས་མ་ཡཱ་སོགས། བརྒྱ་རྩ། ཡུམ་གྱི་ཐུགས་ཀར་ལཱྃ་གྱི་མཐར༔ ལཱྃ་ཏེ་ཤྭ་རི་སྟྭཾ༔ གཡོན་བསྐོར་དུ་
བསམ་ལ། བརྒྱ་རྩ། ཡབ་ཀྱི་ཐུགས་ཀར་འོད་ཟེར་ཡབ་ཀྱི་ཞལ་ནས་ཡུམ་གྱི་ཞལ་དུ་ཞུགས༔ ཡུམ་གྱི་ཐུགས་ཀར་འཁོར༔ གསང་བ་ནས་ཐུགས་ཀར་འཁོར༔ འོད་ཟེར་ཕྱོགས་ཐམས་ཅད་དུ་

༄༅། །འཕྲོས་འགྲོ་བ་རིགས་དྲུག་གི་སྡུག་བསྔལ་སྦྱངས་བར་བསྒོམ༔ ཡི་གེ་བརྒྱ་པ་བདུན་བཟླས། བུམ་ལྷའི་ཐུགས་རྒྱུད་བསྐུལ་བས་བདུད་རྩིས་བུམ་པ་གང་བར་བསམ་ལ།
ཉེར་ལྔ་བཟླས། མཆོད་བསྟོད་འོད་ཞུ་བྱའོ།། ༈ ཉེར་གསུམ་པ་རྡོ་རྗེ་སེམས་དཔའ་ནི། སྐྱབས་སེམས། ཤུ་ནྱ་ཏ༴ ཆོས་རྣམས་དམིགས་བསམ་བརྗོད་བྲལ་སྟོང་པའི་
ངང་༔ འགྲོ་ལ་བརྩེ་བར་བཞེངས་པའི་ཐུགས་རྗེའི་མདངས༔ རྒྱུ་ཡི་ས་བོན་བསྐྱེད་བྱེད་ཧཱུཾ་དཀར་ཤར༔ འོད་འཕྲོས་ཀུན་བཟང་རྣམ་ཐར་གཞལ་ཡས་ཁང་༔ 
འོད་ཟེར་ཚངས་ཁང་བཀོད་པ་ལྷུན་གྱིས་གྲུབ༔ བྷྲུཾ་བྷི་ཤྭ་བི་ཤུདྡྷེ་ཧཱུཾ༔ བཀོད་པ་ལྷུན་གྲུབ་གཞལ་ཡས་ཁང་གི་དབུས༔ དྲི་མེད་པདྨ་ཟླ་བའི་གདན་སྟེང་དུ༔
སངས་རྒྱས་ཀུན་གྱི་ཐུགས་མཆོག་རྡོ་རྗེ་སེམས༔ སྐུ་མདོག་མཐིང་ཀ་ཞལ་གཅིག་ཕྱག་གཉིས་པ༔ ཕྱག་གཡས་རྡོ་རྗེ་ཐུགས་ཀར་སྟོད་དེ་འཛིན༔ གཡོན་པས་

དྲིལ་བུ་འགྱིང་ཚུལ་བགྱིད་པར་བརྟེན༔ དར་དཀར་སྟོད་གཡོགས་དམར་པོའི་ཤམ་ཐབས་དང་༔ རིན་ཆེན་སྣ་ཚོགས་རྒྱན་རྣམས་མ་ལུས་རྫོགས༔ ཞབས་
གཉིས་རོལ་པ་སེམས་དཔའི་སྐྱིལ་ཀྲུང་བཞུགས༔ སྣང་སྲིད་ལྷ་དང་ལྷ་མོའི་འཁོར་གྱིས་བསྐོར༔ དེ་ཡི་སྤྱི་བོར་པདྨ་ཟླ་བའི་སྟེང་༔ སངས་རྒྱས་ཀུན་འདུས་
བི་མ་ལ་མི་ཏྲ༔ ཕྱག་གཡས་རྡོ་རྗེ་གཡོན་པས་བྷནྡྷ་འཛིན༔ པཎ་ཞྭ་ཆོས་གོས་ཞབས་གཉིས་སྐྱིལ་ཀྲུང་བཞུགས༔ རིག་འཛིན་ཚོམ་བུ་འབུམ་ཕྲག་གཅིག་གིས་
བསྐོར༔ རིག་འཛིན་རྣམས་ཀྱི་རྡོ་རྗེའི་གླུ་བླང་ཞིང་༔ ལྷ་ཚོགས་མཁའ་འགྲོས་བཀྲ་ཤིས་ཤིས་པར་བརྗོད༔ སྣང་གྲགས་ཐམས་ཅད་ལྷ་སྔགས་རོལ་པ་ལས༔
མ་ཡེངས་བསྒོམ་བཟླས་རོལ་པ་ཆེན་པོ་གྲུབ༔ བུམ་པ་བདག་མདུན་དཀྱིལ་འཁོར་རྣམ་རོལ་གྱི༔ གནས་གསུམ་འོད་ཟེར་གསུམ་གྱིས་རྒྱལ་བ་བསྐུལ༔ ཧཱུཾཿ

༄༅། །ཕྱོགས་བཅུའི་ཞིང་ཁམས་རབ་འབྱམས་རྒྱ་མཚོ་ནས༔ བཞུགས་པའི་རྒྱལ་བ་རྒྱ་མཚོའི་ཐུགས་རྗེའི་ཟེར༔ བཅོམ་ལྡན་རྡོ་རྗེ་སེམས་
དཔའི་རྣམ་རོལ་དུ༔ སངས་རྒྱས་སྲས་བཅས་གནས་འདིར་གཤེགས་སུ་གསོལ༔ བཛྲ་ས་མ་ཡཱ་ཛ་ཛཿ ཛཿཧཱུཾ་བཾ་ཧོ༔ དྲི་མེད་སྐྱོན་བྲལ་པད་དཀར་ཡན་
ལག་བརྒྱད༔ ཐབས་ཤེས་ཟུང་འཇུག་སཱུཪྻ་ཙནྡའི་གདན༔ བཅོམ་ལྡན་རྒྱལ་བ་རྣམས་ལ་འབུལ་ལགས་ཀྱིས༔ བཞུགས་ནས་འགྲོ་ཀུན་སྒྲིབ་པ་སྦྱང་དུ་གསོལ༔
ཧཱུཾ་པདྨ་ཀ་མ་ལ་ཡེ་སྟྭཾ༔ འགྲོ་བའི་ཤེས་ཉོན་གྲིབ་མའི་སྒྲིབ་པ་ཀུན༔ ཐུགས་རྗེས་སེལ་ཕྱིར་སྒོ་གསུམ་མོས་གུས་ཀྱིས༔ ཕྱག་མཆོད་རྣམ་དག་རྒྱལ་བ་རྣམས་
ལ་འབུལ༔ དགོངས་པར་རོལ་ནས་སྒྲིབ་ཚོགས་བྱང་གྱུར་ཅིག༔ ཨ་ཏི་པཱུ་ཧོཿ པྲ་ཏི་ཛ་ཧོཿ མཆོད་ཡོན་རྒྱལ་སྲིད་བདུན་དང་བཀྲ་ཤིས་བརྒྱད༔ འདོད་

འབྱུང་དཔག་བསམ་ཤིང་དང་ལྷ་རྫས་ནོར༔ དབང་པོའི་སྤྱོད་ཡུལ་ཕྱི་ནང་གསང་མཆོད་འབུལ༔ བཞེས་ནས་འགྲོ་ཀུན་ཚོགས་གཉིས་རྫོགས་གྱུར་ཅིག༔ ཨོ་
ཨརྒྷཾ་སོགས། ཧཱུཾ༔ དུས་གསུམ་རྒྱལ་བ་ཀུན་གྱི་ཕྲིན་ལས་པ༔ འགྲོ་བ་ཡོངས་ཀྱི་འདྲེན་པ་རྡོ་རྗེ་སེམས༔ རིག་འཛིན་སངས་རྒྱས་བྱང་སེམས་ཚོགས་བཅས་
ལ༔ བདག་གིས་ལུས་ངག་ཡིད་གསུམ་གུས་ཕྱག་འཚལ༔ ཨེ་མ་མགོན་པོ་རྡོ་རྗེ་སེམས༔ བདག་ལ་བརྩེ་བར་དགོངས་སུ་གསོལ༔ བདག་སོགས་སྒྲིབ་
པས་གདུང་བ་ལ༔ ཐུགས་རྗེའི་ཆུ་རྒྱུན་དབབ་ཏུ་གསོལ༔ སྒོ་གསུམ་སྒྲིབ་པ་སྦྱང་དུ་གསོལ༔ སྡིག་སྒྲིབ་ཆག་ཉམས་དྲི་མའི་ཚོགས༔ མ་ལུས་དག་པར་
མཛད་དུ་གསོལ༔ བདག་ཉིད་རྡོ་རྗེ་སེམས་དཔའི་ཐུགས་ཀ་རུ༔ ཧཱུཾ་ཡིག་མཐིང་ནག་ཐ་མར་སྔགས་ཀྱིས་བསྐོར༔ ཨོཾ་བཛྲ་སཏྭ་ཧཱུཾ༔ བརྒྱ་རྩ་བཟླ། མཆོད་བསྟོད་

༄༅། །འོད་ཞུ་བྱ། ༈ ཉེར་བཞི་པ་མཐའ་རྟེན་ཡིད་བཞིན་འཁོར་ལོའི་ཚེ་སྒྲུབ་ནི། ལུས་ཅན་འགྲོ་བ་བགེགས་ཀྱིས་གང་འཚེ་བ༔ འགྲོ་ཀུན་
ཡིད་བཞིན་འཁོར་ལོར་སྐྱབས་སུ་མཆི༔ འགྲོ་བའི་འཆི་རྐྱེན་སྡུག་བསྔལ་སྦྱངས་བའི་ཕྱིར༔ ཡིད་བཞིན་འཁོར་ལོའི་གོ་འཕང་སྒྲུབ་པར་བྱ༔ ཤུ་ནྱ་ཏ༴ སྟོང་
པའི་རང་མདངས་ཏཱཾ་ཡིག་དཀར་པོ་བསྒྲུབ༔ ཡོངས་གྱུར་ཡིད་བཞིན་འཁོར་ལོ་ཚེ་འཕེལ་མ༔ རབ་དཀར་ལྷུན་པོ་ཞལ་གཅིག་ཕྱག་གཉིས་མ༔ ཕྱག་གཡས་
མཆོག་སྦྱིན་གཡོན་པས་ཨུཏྤལ་འཛིན༔ དར་དང་རིན་ཆེན་རྒྱན་རྫོགས་སྐྱིལ་ཀྲུང་བཞུགས༔ སྤྱི་གཙུག་རིགས་བདག་ཚེ་དཔག་མེད་པས་བརྒྱན༔ ཕྱག་ཞབས་
སྤྱན་བཅས་བདུན་གྱིས་འགྲོ་ལ་གཟིགས༔ དཀྱིལ་འཁོར་བུམ་པའི་གཞལ་མེད་ཁང་དབུས་སུ༔ དྲི་མེད་འདབ་སྟོང་རྒྱས་པའི་ལྟེ་བ་ན༔ རྗེ་བཙུན་ཡིད་བཞིན་

འཁོར་ལོ་ཚེ་འཕེལ་མ༔ འཇིགས་པ་བརྒྱད་ལས་སྒྲོལ་བའི་སྒྲོལ་མ་དང་༔ ཚེ་ལ་དབང་བའི་རིག་འཛིན་ཚོགས་ཀྱིས་བསྐོར༔ གནས་གསུམ་འོད་ཟེར་རྒྱལ་
བའི་ཞིང་དུ་འཕྲོས༔ སངས་རྒྱས་བྱང་སེམས་སྒྲོལ་མའི་རྣམ་པ་རུ༔ གཡུ་ལོ་བཀོད་པའི་གནས་ནས་སྤྱན་འདྲེན་ནོ༔ ཧྲཱིཿ སྔོན་ཚེ་རིགས་ཀྱི་བདག་པོའི་
སྤྱན་སྔ་རུ༔ འགྲོ་ཀུན་སྡུག་བསྔལ་ཞི་བའི་སྨོན་ལམ་བཏབ༔ སྨོན་ལམ་མཐུ་ཡིས་འགྲོ་དོན་མཛད་པ་པོ༔ ཡིད་བཞིན་འཁོར་ལོ་གནས་འདིར་སྤྱན་འདྲེན་ནོ༔ 
མགོན་པོ་ཚེ་དཔག་མེད་དང་སྨན་གྱི་བླ༔ འཆི་མེད་པདྨ་ཚེ་དབང་གྲུབ་པའི་ཚོགས༔ དྲང་སྲོང་ཚེ་ལ་དབང་བའི་རིག་འཛིན་རྣམས༔ འཆི་མེད་ཚེ་དབང་སྩོལ་
ཕྱིར་གཤེགས་སུ་གསོལ༔ བཛྲ་ས་མ་ཡ་ཛ་ཛ༔ དཀྱིལ་འཁོར་བུམ་པ་བཀྲ་ཤིས་དམ་རྫས་དང་༔ ཆུ་སྐྱེས་འདབ་སྟོང་ཙནྟའི་གནས་མཆོག་ལ༔ ཚེ་དབང་

༄༅།          །རིག་འཛིན་ཡིད་བཞིན་འཁོར་ལོའི་ལྷ༔ འཆི་མེད་ཚེ་དབང་སྩོལ་ཕྱིར་བཞུགས་སུ་གསོལ༔ པཱཾ་པདྨ་མཎྜལ༔ ཨ་ཙནྟྲ་མཎྜལ་ཧཱུཾ༔
འགྲོ་ཀུན་ཉེར་འཚེ་བགེགས་ཀྱིས་འཚེ་བ་ལས༔ སྐྱབས་མཛད་ཚེ་དབང་རིག་འཛིན་གྲུབ་པའི་གཙོ༔ རྗེ་བཙུན་ཡིད་བཞིན་འཁོར་ལོའི་དཀྱིལ་འཁོར་ལ༔ ལུས་
ངག་ཡིད་གསུམ་གུས་པས་ཕྱག་འཚལ་ལོ༔ ལི་ཤི་ཙན་དཀར་མར་ཅོང་ཞིའི་ཆུ༔ གུར་གུམ་ཛཱ་ཏི་རྣམ་རྒྱལ་ག་བུར་ཆུ༔ རྩི་སྨན་ཡིད་བཞིན་འཁོར་ལོའི་ལྷ་ཚོགས་
ལ༔ འབུལ་བས་འགྲོ་ཀུན་ནད་ལས་ཐར་བར་ཤོག༔ བལ་དཀར་དབང་ལག་བདུད་རྩི་རྟག་ངུ་བ༔ ཚན་དང་འོམ་བུ་ཅུ་གང་གེ་སར་སོགས༔ བཅུད་
འདུས་ཡིད་བཞིན་འཁོར་ལོའི་ལྷ་ཚོགས་ལ༔ ཕུལ་བས་འགྲོ་ཀུན་ཚེ་དཔལ་རྒྱས་པར་ཤོག༔ ཨོཾ་ཨཱརྱ་ཏ་རེ་ས་པ་རི་ཝཱ་ར༔ ཨོཾ་སརྦ་པཉྩ་ཨ་མྲྀ་ཏ་བ་ལིངྟ་ལ་

ཁཱ་ཧི༔ ཨརྒྷཾ་སོགས། ཧྲཱིཿ རབ་མཛེས་ལྷ་མོ་འཇིགས་པ་བརྒྱད་སྒྲོལ་མཛེས༔ ནད་གདོན་ཞི་མཛད་དཀར་གསལ་མདངས་ལྡན་མ༔ ཚེ་དཔལ་དབང་
ཕྱུག་འཆི་མེད་གཙུག་ན་མཛེས༔ ཡིད་བཞིན་འཁོར་ལོ་མ་ལ་ཕྱག་འཚལ་བསྟོད༔ རྒྱལ་ཡུམ་གཙུག་ན་རབ་མཛེས་ཚེ་དཔག་མེད༔ དུས་མིན་འཆི་བ་བཟློག་
མཛད་སྨན་གྱི་བླ༔ སྐྱེ་འཆི་གཉིས་སྤངས་འཆི་མེད་པདྨ་འབྱུང་༔ ཚེ་དབང་རིག་འཛིན་ཚོགས་ལ་ཕྱག་འཚལ་བསྟོད༔ ཐོག་མའི་དུས་ནས་བསྐལ་པ་ཇི་སྲིད་
བར༔ བདེ་གཤེགས་འཕོ་བ་ཆེན་པོར་ཚེ་གཅིག་གི༔ སངས་རྒྱས་སྟོང་གི་ཕྲིན་ལས་རྨད་བྱུང་བ༔ འཆི་མེད་རིག་འཛིན་ཞབས་ལ་ཕྱག་འཚལ་བསྟོད༔ ཐུགས་
ཀར་ཏཱཾ་ཡིག་དཀར་པོའི་ཁོང་སིང་དབུས༔ ཚེ་ཡི་ངོ་བོ་ཨཱཿཡིག་དཀར་པོའི་དབུས༔ སྲོག་གི་ངོ་བོ་ནྲྀཿཡིག་འབྱུང་བའི་མདངས༔ ཕྱོགས་མཚམས་སྲུང་བའི་སྙིང་པོ་འབྲུ་བརྒྱད་ལ༔ ཏ་རེ་ཏུ་ཏ་

༄༅། །རེ་ཏུ་རེ་ཧཱུཾ༔ མཐར་བསྐོར་ཡིད་བཞིན་ཚེ་འཕེལ་སྔགས་ཀྱི་བསྐོར༔ ཨོཾ་ཨཱརྱ་ཏ་རེ་ཏུ་རེ་པཎྱཻ་པུཥྚིཾ་ཀུ་རུ་ཡེ་སྭཱ་ཧཱ༔ འོད་ཟེར་དཀར་པོའི་འཕྲོ་འདུ་འཁོར་བར་བསྒོམས༔
དེ་ཉིད་ནད་གདོན་ཞི་བའི་དཔལ་ལ་བསྔགས༔ ཚེ་བསོད་རྒྱས་དང་མོས་པ་དབང་བསྡུས་དང་༔ འཇིགས་བརྒྱད་ལོག་འདྲེན་འདུལ་བྱེད་སྔགས་ཀྱིས་གསེར༔ སེར་པོ་འོད་ཟེར་ཁ་དོག་ལྔར་བཅས་
འཕྲོས༔ ཨོ་ཏ་རེ་ཏུ་ཏ་རེ་ཏུ་རེ་ཧཱུཾ༔ བརྒྱ་རྩ། ཨོ་ཨཱརྱ་ཏ་རེ་ཏུ་རེ་པུཎྱཻ་པུཥྚིཾ་ཀུ་རུ་ཡེ་སྭཱ་ཧཱ༔ བརྒྱ་རྩ་བཟླ། ཚེ་འགུགས་ནི། ཧཱུཾ༔ སྐུ་ཡི་སྒོ་ནས་ཚེ་འགུགས་མ༔
ཡིད་བཞིན་འཁོར་ལོ་ཚེ་ཡི་བདག༔ སྤྱི་བོར་ཨོཾ་དཀར་འོད་ཟེར་གྱིས༔ རང་གི་བླ་ཚེ་ཆད་ཉམས་དང་༔ གཞན་གྱི་མངའ་ཐང་བསོད་ནམས་ཚེ༔ ས་ཆུ་
འབྱུང་བའི་བཅུད་དང་བཅས༔ བུམ་པ་བདུད་རྩིའི་བཅུད་ལ་བསྟིམ༔ ཡིད་བཞིན་འཁོར་བཅས་ཚེ་ཁུག་ཅིག༔ ཧྲཱིཿ གསུང་གི་སྒོ་ནས་ཚེ་འགུགས་མ༔

ཡིད་བཞིན་འཁོར་ལོ་ཚེ་ཡི་བདག༔ མགྲིན་པར་ཨཱཿདམར་འོད་ཟེར་གྱིས༔ རང་གི་བླ་ཚེ་ཆད་ཉམས་དང་༔ གཞན་གྱི་མངའ་ཐང་བསོད་ནམས་ཚེ༔ ས་
ཆུ་འབྱུང་བའི་བཅུད་དང་བཅས༔ བུམ་པ་བདུད་རྩིའི་བཅུད་ལ་བསྟིམ༔ ཡིད་བཞིན་འཁོར་ལོས་ཚེ་ཁུག་ཅིག༔ ཧྲཱིཿ ཐུགས་ཀྱི་སྒོ་ནས་ཚེ་འགུགས་མ
ཡིད་བཞིན་འཁོར་ལོ་ཚེ་ཡི་བདག ཐུགས་ཀའི་ཧཱུཾ་མཐིང་འོད་ཟེར་གྱིས༔ རང་གི་བླ་ཚེ་ཆད་ཉམས་དང་༔ གཞན་གྱི་མངའ་ཐང་བསོད་ནམས་ཚེ༔ ས་
ཆུ་འབྱུང་བའི་བཅུད་དང་བཅས༔ བུམ་པ་བདུད་རྩིའི་བཅུད་ལ་བསྟིམ༔ ཡིད་བཞིན་འཁོར་ལོས་ཚེ་ཁུག་ཅིག༔ ཧྲཱིཿ བྱིན་རླབས་བླ་མའི་ཚེ་འགུགས་པ༔
བི་མ་མི་ཏྲ་ཚེ་ཡི་བདག༔ བྱིན་རླབས་ཐུགས་རྗེའི་འོད་ཟེར་གྱིས༔ རང་གི་བླ་ཚེ་ཆད་ཉམས་དང་༔ གཞན་གྱི་མངའ་ཐང་བསོད་ནམས་ཚེ༔ ས་ཆུ་འབྱུང་

༄༅།      །བའི་བཅུད་དང་བཅས༔ བུམ་པ་བདུད་རྩིའི་བཅུད་ལ་བསྟིམ༔ ཨོཾ་ཨཱརྱ་ཏ་རེ་སོགས། བརྒྱ་རྩ་བཟླ། མཆོད་བསྟོད་འོད་ཞུ་བྱ། ལས་བུམ་སྒྲུབས།
ཚོགས་ནི། རཾ་ཡཾ་ཁཾཿ གཟུང་འཛིན་རབ་སྦྱངས་ཡེ་ཤེས་བདུད་རྩིར་བསྒྱུར༔ ཨོཾ་ཨཱཿཧཱུཾ༔ ཧྲཱིཿ གཟུང་འཛིན་གཉིས་སྣང་རང་གྲོལ་གཙང་
སྨེ་བྲལ༔ དྲི་མེད་ཡེ་ཤེས་ཡོན་ཏན་བདུད་རྩིར་གྱུར༔ ཨོཾ་ཨཱཿཧཱུཾ་ཧྲཱིཿ ཧྲཱིཿ སྐྱེ་མེད་ཀློང་ལས་འགགས་མེད་ཡེ་ཤེས་ལྷ༔ གཉིས་མེད་ཚོགས་ལ་རོལ་
ཕྱིར་གཤེགས་སུ་གསོལ༔ བསྐང་བ་ནི། ཉམས་པ་བསྐང་ཕྱིར་འབྱོར་ཚོགས་མཆོད་སྤྲིན་གྱིས༔ བདེ་གཤེགས་རྒྱལ་བ་རྒྱ་མཚོའི་ཐུགས་དམ་བསྐང་༔ བླ་མ་ཡི་
དམ་མཁའ་འགྲོའི་ཐུགས་དམ་བསྐང་༔ གནས་གཏེར་ཆོས་སྐྱོང་རྣམས་ཀྱི་ཐུགས་དམ་བསྐང་༔ ཐུགས་དམ་བསྐང་གྱུར་དབང་དང་དངོས་གྲུབ་སྩོལ༔ བསྐང་

བྱ་སྐོང་བྱེད་གཉིས་མེད་རང་གྲོལ་ཀློང་༔ དོན་གྱི་འགྱོད་ཚངས་བཤགས་པའི་བསྐུར་བལྟའོ༔ ས་མ་ཡཱ༔ སྐབས་འདིར་སྤྲོ་ན་རང་གཞུང་གི་ཚོགས་ཕུད་བར་བཤགས་རྣམས་སྦྱར།
གཉིས་འཛིན་བདག་འཛིན་གསོད་པའི་བམ་རོའི་ཚོགས༔ བདེ་གཤེགས་ཡེ་ཤེས་མཁའ་འགྲོ་སྲུང་མས་བཞེས༔ ཁ་ཁ་ཁཱ་ཧི་ཁཱ་ཧི༔ ཆོས་སྲུང་གཏོར་འབུལ་གཏང་།
དེ་ནས་རིག་པའི་མེ་ཏོག་དོར་བས་གྲུབ་བོ།། ༈ གསུམ་པ་ཇི་ལྟར་བསྐུར་ཚུལ། ཁྲུས་སྲུང་སྤྱི་བཤད་བཏང་ནས། འཁྱོག་མཚམས། ད་ལན་སྐབས་སུ་བབས་པའི་ཆོས་སྡེ་
འདི་ནི་ཁ་ཆེའི་པཎ་ཆེན་བི་མ་མི་ཏྲ་མཆོག་ཉིད་བོད་ཁམས་གདུལ་བྱ་འདུལ་བའི་དུས་སུ་བབས་པས། ཆོས་རྒྱལ་བཀའ་དྲིན་ཅན་གྱི་བདག་པོའི་རྐྱེན་ལས་སྤྱན་དྲངས་
ཏེ་མན་ངག་སྙིང་ཏིག་སྐོར་སོགས་ཀྱི་ཆོས་སྡེ་དུ་མ་བསྒྱུར་ནས་ལོ་ཙཱ་རྨ་གཉག་གཉིས། ཉང་ཏིང་འཛིན་བཟང་པོ་སོགས་རྗེས་འབངས་མང་པོ་སྨིན་གྲོལ་མཛད་དེ།

༄༅། །ཁྱད་པར་རྨ་རིན་ཆེན་མཆོག་ཉིད་ཀྱི་སྨོན་ལམ་གྱི་གཏད་རྒྱའི་མཐུ་ལས་མན་ངག་སྙིང་ཏིག་གི་གདམས་བཅུད་ཟབ་མོ་གཅིག་ཏུ་དྲིལ་བ་དུ་མ་
གཏེར་དུ་སྦས་པ་ལས། འདི་ཉིད་ཟབ་པ་སྐོར་གསུམ་དུ་དྲིལ་ནས་གཏེར་དུ་སྦས་པ་ལ། དགོས་ཆེད། གཏེར་གནས། སུ་ལ་དབང་བ། བསྲུང་མ་
གང་། བཏོན་ཚུལ་ཏེ་ལྔ་ལས། དགོས་ཆེད་ནི་སྙིགས་དུས་འདིའི་སྣོད་བཅུད་ཀྱི་རྒུད་པ་བསལ་ནས་སྐྱེ་དགུ་གཏན་བདེར་འཁོད་པ་སྟེ། གཞུང་ལས། རྒྱུ་
ནི་འགྲོ་ཁམས་ཉོན་མོངས་སྟོབས་རྒྱས་ཤིང་༔ རྐྱེན་ནི་མི་དགེ་དུ་མས་སོ་ནམས་འདེབས༔ འབྲས་བུ་ངན་སོང་རྒྱུ་བསགས་ཁོ་ན་ཡི༔ གདུལ་བྱ་འདུལ་བྱེད་
གདམས་པ་རིན་ཆེན་སྤྲོ༔ ཞེས་དང༌། འདི་གསུམ་འཛོམ་ན་མཆོག་གི་རྟེན་འབྲེལ་རབ༔ འདི་དག་གཅིག་གིས་སྙན་གྲགས་ཕྲིན་ལས་ཐོབ༔ གཅིག་

གིས་བར་ཆད་དང་བྲལ་སྐུ་ཚེ་ཐོབ༔ གཅིག་གིས་ཚེ་དང་མཛད་པ་མཐའ་རུ་ཕྱིན༔ འདི་གསུམ་འཛོམ་ན་ཡོངས་ཀྱི་རྒྱལ་ཁམས་བདེ༔ ཞེས་གསུངས་ཤིང་།
གཏེར་གནས་ནི་གཏེར་ཆེན་འདི་ཉིད་ཀྱི་ཚེ་རིལ་པོར་སྒྲུབ་སྟེ་གྲུབ་པ་ཐོབ་པའི་གནས་མཆོག་ཁེ་ནང་བྱ་བ་ཀཾ་པོ་གངས་ཀྱི་གནས་དང་ཧ་ཅང་ཁད་མི་རིང་བ་ལ་མི་འགྱུར་
བདུད་རྩིའི་ཕུག་ཞེས་བྱ་བ་གནས་ཏེ། ཇི་སྐད་དུ། ཀཾ་པོ་གངས་ཀྱི་ས་ཡི་ཆ་ཉིད་དུ༔ ཁྲོ་བོ་རོལ་པས་བྱིན་གྱིས་རླབས་པ་ཡི༔ ཐེག་མཆོག་སྙིང་པོའི་ཟབ་
གཏེར་གནས་པའི་ས༔ འཇིག་མེད་གསང་བ་བྲག་གི་ཐེམ་བར་དུ༔ རིན་ཆེན་མཆོག་གི་བག་ཆགས་ལ་དམིགས་ནས༔ སྨོན་ལམ་ཡང་ནན་གཏད་རྒྱའི་རྒྱས་
ཀྱིས་བཏབ༔ ཞེས་གསུངས་ཏེ། གཏེར་སྦས་སོ། །གང་ཟག་སུ་ལ་དབང་བ་ནི༔ ངེས་འབྱུང་མི་རྟག་སྐྱོ་ཤེས་གདེངས་ལྡན་པའི༔ རབ་ཏུ་སྙིང་ཐིག་

༄༅། །གདམས་དོན་ལྷུར་བླངས་པའི༔ དབང་མིང་རྐང་ཤུགས་རང་བཞིན་གྱིས་ཉམས་པའི༔ བདག་པོས་བི་མའི་ཟབ་གཏེར་བདག་པོར་
བསྔགས༔ ཞེས་པ་ལྟར། མཚན་དབང་དྲག་རྒྱ་མཚོ་ཞེས་གསོལ་བ་དང༌། མགར་དམ་པ་གྱུར་ཚེ་རྒྱ་ནག་གི་གྱད་མི་བརྒྱའི་མིག་ཁབ་ཀྱིས་གཅིག་སྟེ་མི་མཐོང་
བ་དང༌། རྐང་པའི་རྒྱུས་པ་བླང་སྟེ་མི་སླེབ་པར་བྱས་པས་ཞབས་གཡས་གཡོན་རིང་ཐུང་དང༌། སྤྱན་མི་བདེ་བ་ཡོད་པའི་ལོ་ཙཱ་བ་རིན་ཆེན་དང༌། ལང་གྲོ་ཡི་
མཁྱེན་ནུས་གཅིག་ཏུ་བསྡུས་པའི་སྒྱུ་འཕྲུལ་ལོ། །གཏེར་སྲུང་ནི། མ་གཟའ་དམ་ཅན་གསུམ་ལ་གཉེར་དུ་བཅོལ་ཏེ། ཤེས་པར་གྱིས་ཤིག་མ་གཟའ་དམ་
ཚིག་ཅན༔ འབྲས་བུ་ཆུད་མི་ཟོས་པའི་དམ་ཚིག་ཟུངས༔ ཞེས་སོ༔ ཇི་ལྟར་བཏོན་ཚུལ་ནི། ཁ་བྱང་ལས་ཇི་ལྟར་བསྟན་པ་བཞིན་གནས་དེ་གནམ་ཞལ་

དབྱིངས་ཕྱུག་མའི་ངོ་བོར་བཞུགས་པའི་བི་མིའི་སྒྲུབ་ཕུག་གི་གཡས་བྲག་མཚམས་ནས་ཡར་གོམ་པ་བཅོ་ལྔའི་ཚད་དུ་གསང་ཚད་རྙེད་དེ་རིམ་གསུམ་གྱི་རྒྱ་བཤིག་སྟེ་
ཤིན་ཏུ་ཟབ་པ་རྒྱུད་སྡེ་བཞིའི་སྐོར་དང་། དེ་ནས་གསང་བ་བྲག་གི་ཐེམ་བར་ནས་གྱེན་ལ་བྱོན་ཏེ་གོམ་པས་མ་སླེབ་ས་ནས་ཞབས་གཡོན་ངོས་ཀྱི་ཐག་འདོམ་བདུན་
གྱི་སྣེ་ནས་གསང་ཚད་ཀྱི་རྟགས་རྙེད་དེ། དེ་ནས་མཐོ་བཅུ་གཉིས་དང་སོར་བཞིའི་ས་ན་རབ་ཏུ་ཟབ་པ་འཇམ་དཔལ་རྩ་བའི་སྐོར་བླངས། དེ་དང་ཉེ་བ་ནས་
མཆོག་ཏུ་ཟབ་པ་རྫོགས་པ་ཆེན་པོའི་སྐོར་བཞེས་ཏེ་ཐུགས་ཉམས་སུ་བལྟར་བས་གསང་རྒྱས་གདབ་སྟེ། སླར་ཆོས་ཀྱི་བདག་པོ་དག་ལ་རིམ་པར་སྤྱད་དོ། །དེ་
ཉིད་ཀྱིས་འགྲོ་དོན་འབྱུང་ཚུལ་ཡང་། འདི་ལྟར་ཏེ། བདག་ཉིད་ཨ་ཙ་ར་ཡི་བརྡ་དོན་ལ༔ ཡོན་ཏན་དག་དང་ལྡན་པའི་མི༔ རང་ཡུལ་མིན་པའི་ས་

༄༅། །ཕྱོགས་སུ༔ ལུས་ཀྱི་བུམ་པ་གར་འདྲིལ་བ༔ སེམས་ཀྱི་ཆུ་བོ་དེ་རུ་འབོ༔ ཇི་ལྟར་གོའམ་བརྡ་དོན་ཚུལ་བཞིན་གྱིས༔ ལུས་དེ་
གར་འདྲིལ་ཆོས་དེ་དེ་རུ་འཕོ༔ ཞེས་གསུངས་ཤིང་། དེ་ལྟར་རྒྱུ་སྡེ་བཞིའི་སྙིང་པོ། པཎ་ཆེན་བི་མའི་ཐུགས་བཅུད་ཟབ་པ་སྐོར་གསུམ་ལས་དང་པོ་ཤིན་
ཏུ་ཟབ་པ་རྒྱུད་སྡེ་བཞིའི་སྐོར་ལ་སྨིན་གྲོལ་གཉིས་ཏེ༔ རྒྱུད་སྡེ་བཞི་བྱ་སྤྱོད་དཀྱིལ་འཁོར་བཞི། རྣལ་འབྱོར་རྒྱུད་ཀྱི་དཀྱིལ་འཁོར་གཅིག །ཕ་རྒྱུད་མ་རྒྱུད་
གཉིས་མེད་རྒྱུད་ཀྱི་དཀྱིལ་འཁོར་གསུམ། ཟུང་འཇུག་གི་དཀྱིལ་འཁོར་གཅིག་སྟེ་ཁྱོན་དཀྱིལ་འཁོར་དགུའི་སྨིན་བྱེད་དང༌། དེ་དག་གི་བསྐྱེད་རིམ་དང་། ནང་
རྒྱུད་ཀྱི་རྫོགས་རིམ་བཞི་བཅས་གྲོལ་བྱེད་ཀྱི་གདམས་པ་བཞུགས་པ་ལ། སྐབས་འདིར་སྨིན་བྱེད་བསྐུར་ཏེ། དེ་ལའང་ཕྱི་ནང་གི་རྒྱུད་སྡེ་གཉིས་ཀྱི། དང་

པོ་ཕྱི་རྒྱུད་ཀྱི་དཀྱིལ་འཁོར་བཞི་ནི། ལས་ཀྱི་དྲི་མ་ཐུགས་རྗེ་ཆེན་པོས་སྦྱངས༔ འཕྲལ་གྱི་དྲི་མ་རྣམ་པར་འཇོམས་པས་བཀྲུ༔ བདག་རྒྱུད་མི་གཡོ་བ་ཡིས་
བྱིན་གྱིས་རླབས༔ བགེགས་ཀྱིས་འཚེ་བ་ཕྱག་ན་རྡོ་རྗེས་སྲུང་༔ དེ་ལྟར་ཕྱི་རྒྱུད་སྡེ་བཞིའི་གནད་དུ་དབབ༔ ཞེས་གསུང་པའི། དང་པོ་སྨིན་བྱེད་མི་
བཞུགས་ཤིང་། གཉིས་པ་བྱ་བའི་རྒྱུད་དུ་གྲགས་པ་རྡོ་རྗེ་རྣམ་པར་འཇོམས་པ་ནི། ཉོན་ཤེས་ཀྱི་སྒྲིབ་པ་སྦྱངས་ཤིང་། འཕྲལ་གྱི་ཆག་ཉམས་ཀྱི་སྒྲིབ་པ་
སྦྱངས་བ་སོགས་ལ་མཆོག་ཏུ་བསྔགས་པ་སྟེ། ཇི་སྐད་དུ། ཉོན་མོངས་བཀྲུ་བའི་ཆུ་རྒྱུན་དང་༔ སྡིག་སྒྲིབ་འདག་པའི་ཕྱག་ཤིང་དང་༔ བྱིན་གྱིས་རླབས་
པའི་བདུད་རྩི་སྟེ༔ ལྔ་བརྒྱ་ཐ་མའི་དུག་བཅོམ་དུ༔ ཤིན་ཏུ་ཟབ་པའི་གདམས་པ་བསྟན༔ ཞེས་གསུང་པའི་ཉོན་མོངས་བཀྲུ་བའི་ཆུ་རྒྱུན་ཁྲུས་ཀྱི་རིམ་པ་ནི།

༄༅། །སློབ་དཔོན་རྡོ་རྗེ་རྣམ་པར་འཇོམས་པའི་ཕྱག་གཡས་བུམ་པའི་ཆུ་རྒྱུན་གྱིས་ཉེས་ཚོགས་ཐམས་ཅད་བཀྲུ་བར་མོས༔ ལས་བུམ་ཐོགས་ཏེ། ཧཱུཾ༔
གསང་ཆེན་རིགས་རྣམས་འདུས་པ་ཡི༔ ཡེ་ཤེས་བདུད་རྩིའི་ཆུ་རྒྱུན་གྱིས༔ དྲི་མ་དྲི་མེད་མཛད་པ་དེས༔ ཁྱེད་ལ་བདེ་ལེགས་མཛད་པར་གྱུར༔ ཨོཾ་བཛྲ་
པཱ་ཎི་ཧཱུཾ༔ ན་མཱཿཙཎཱ་སོགས། ནད་དང་གདོན་དང་སྡིག་སྒྲིབ་ཐམས་ཅད་ཤནྟཾ་ཀུ་རུ་ཡེ་སྭཱ་ཧཱ༔ ཡེ་ཤེས་ཐུགས་རྗེའི་རང་བཞིན་ནི༔ འགྲོ་བའི་དོན་ལ་རྗེས་
ཆགས་ནས༔ ཡེ་ཤེས་བདུད་རྩི་དབབ་མཛད་དེས༔ ཁྱེད་ལ་བདེ་ལེགས་མཛད་པར་གྱུར༔ རྩ་སྔགས། ནད་དང་གདོན་དང་སྡིག་སྒྲིབ་ཐམས་ཅད་ཤཱནྟིཾ་ཀུ་རུ་
ཡེ་སྭཱ་ཧཱ༔ ཧཱུཾ༔ ཐུགས་རྗེ་རྣམ་པར་གྲོལ་བ་ཡི༔ བྱང་ཆུབ་ལམ་བཟང་བསྟན་མཛད་ཅིང་༔ ཡང་དག་སྨིན་པར་མཛད་པ་དེས༔ ཁྱེད་ལ་བདེ་ལེགས་

མཛད་པར་གྱུར༔ རྩ་སྔགས། ནད་དང་གདོན་དང་སྡིག་སྒྲིབ་ཐམས་ཅད་ཤཱནྟིཾ་ཀུ་རུ་ཡེ་སྭཱ་ཧཱ༔ ཧཱུཾ༔ ཡེ་ཤེས་ཆེན་པོའི་རང་བཞིན་གྱིས༔ བྱམས་པའི་རང་
བཞིན་ཐུགས་རྗེའི་ཆུ༔ མཁྱེན་བརྩེ་མཛད་པ་ཕྲིན་ལས་ཀྱིས༔ རྣམ་པར་གྲོལ་བར་མཛད་པ་དེས༔ ཁྱེད་ལ་བདེ་ལེགས་མཛད་པར་གྱུར༔ རྩ་སྔགས། ནད་
དང་གདོན་དང་སྡིག་སྒྲིབ་ཐམས་ཅད་ཤཱནྟིཾ་ཀུ་རུ་ཡེ་སྭཱ་ཧཱ༔ སྡིག་སྒྲིབ་དག་པའི་ཕྱགས་ཤིང་བྱབ་པའི་རིམ་པ་ནི༔ སློབ་དཔོན་རྡོ་རྗེ་རྣམ་པར་འཇོམས་པའི་ཕྱག་
གཡས་ཡེ་ཤེས་ལྔའི་ངོ་བོ་རྨ་བྱའི་སྒྲོ་བསྣམས་པས་བྱབ་སྟེ་ཁྲུས་ཆུའི་ནང་དུ་སྤོ་བར་བསམ། ཧཱུཾ༔ གསང་ཆེན་རིགས་རྣམས་འདུས་པ་ཡི༔ ཡེ་ཤེས་བདུད་རྩིའི་
ཆུ་རྒྱུན་གྱིས༔ དྲི་མ་དྲི་མེད་མཛད་པ་དེས༔ ཁྱོད་ལ་བདེ་ལེགས་མཛད་པར་གྱུར༔ རྩ་སྔགས། ནད་དང་གདོན་དང་སྡིག་སྒྲིབ་ཐམས་ཅད་ཨ་པ་ན་ཡེ་སྭཱ་ཧཱ༔

༄༅། ། །ཡེ་ཤེས་ཐུགས་རྗེའི་རང་བཞིན་ནི༔ འགྲོ་བའི་དོན་ལ་རྗེས་ཆགས་ནས༔ ཡེ་ཤེས་བདུད་རྩི་དབབ་མཛད་དེས༔ ཁྱེད་ལ༴ རྩ་
སྔགས། ནད་དང་གདོན་དང་སྡིག་སྒྲིབ༴ ཧཱུཾ༔ ཐུགས་རྗེ་རྣམ་པར་གྲོལ་བ་ཡི༔ བྱང་ཆུབ་ལམ་བཟང་བསྟན་མཛད་ཅིང་༔ ཡང་དག་སྨིན་པར་མཛད་པ་
དེས༔ ཁྱེད་ལ༴ རྩ་སྔགས། ནད་དང་གདོན་དང་སྡིག༴ ཧཱུཾ༔ ཡེ་ཤེས་ཆེན་པོའི་རང་བཞིན་གྱིས༔ བྱམས་པའི་རང་བཞིན་ཐུགས་རྗེའི་ཆུས༔ མཁྱེན་
བརྩེ་མཛད་པ་ཕྲིན་ལས་ཀྱིས༔ རྣམ་པར་གྲོལ་བར་མཛད་པ་དེས༔ ཁྱེད་ལ༴ ་རྩ་སྔགས། ནད་དང་གདོན་དང་༴ མེ་ཏོག་འཐོར་ལ། སངས་རྒྱས་བསོད་
ནམས་མཐུ་དག་དང་༔ ལྷ་རྣམས་ཀུན་གྱི་བདེན་པ་ཡིས༔ ཁྱེད་ལ་འདོད་དོན་གང་ཡིན་པ༔ དོན་དེ་དེ་རིང་འགྲུབ་གྱུར་ཅིག༔ བྱིན་གྱིས་བརླབ་པའི་བདུད་རྩི་ནི༔

སྐྱབས་སེམས། སྔགས་སྡོམ་བཟུང་། བུམ་པ་རིན་པོ་ཆེའི་གཞལ་མེད་ཁང་དུ་རྡོ་རྗེ་རྣམ་པར་འཇོམས་པ་དཀར་པོ་བཞུགས་པ་སྤྱི་བོར་བཞག་པས་སྐུ་རྡོ་རྗེ་བྱིན་རླབས་པར་
མོས། བུམ་པ་གཙུག་ཏུ་བཞག་སྟེ། ཧཱུཾ༔ མཚན་བཟང་ལུས་ཀྱི་བུམ་པ་ལས༔ ལེགས་བཤད་སྔགས་ཀྱི་རྒྱུན་མྱོང་བའི༔ རྣམ་པར་གྲོལ་བའི་ལམ་ཇི་བཞིན༔
མཚོན་པའི་བུམ་པའི་བདུད་རྩི་འདིས༔ བྱིན་རླབས་མྱུར་དུ་སྨིན་གྱུར་ཅིག༔ རྩ་སྔགས། ཀཱ་ཡ་ཨ་བྷི་ཥིཉྩ་ཧཱུཾ༔ བུམ་ཆུ་མགྲིན་པར་བཏུང་བའི་གསུང་རྡོ་རྗེར
བུམ་ཆུ་བླུགས། ལྔགས་ཀྱི་པདྨོའི་སྣོད་ཀྱི་བཅུད༔ ལེགས་པར་བཤད་པའི་བདུད་རྩི་ཡིས༔ དོན་གྱི་མྱོང་བ་གྲུབ་པ་ཡི༔ བྱིན་རླབས་ནུས་པའི་བདེན་གྲུབ་ཤོག༔
རྩ་སྔགས། ཝཱཀྐ་ཨ་བྷི་ཥིཉྩ་ཨཱཿ སློབ་མ་སྤྲོས་བྲལ་གྱི་ཏིང་ངེ་འཛིན་ལ་བློ་ཅུང་ཟད་བཞག སློབ་དཔོན་གྱིས་དགོངས་པ་གཏད་པས་ཐུགས་རྡོ་རྗེར༴ ཡེ་ཤེས་

༄༅། །དཔལ་གྱི་བེའུ་ལས༔ ཏིང་ངེ་འཛིན་གྱི་བཅུད་ཕྱུང་སྟེ༔ དགོངས་པས་བྱིན་རླབས་གྱུར་པ་ཡིས༔ བྱིན་རླབས་མངོན་དུ་གྱུར་པར་ཤོག༔
རྩ་སྔགས། ཙིཏྟ་ཨ་བྷི་ཥིཉྩཧཾ༔ བརྟེན་གཏོར་རྡོ་རྗེ་རྣམ་པར་འཇོམས་པ་ཉིད་སྤྱི་བོར་བྱོན་པ་ལ་ཁོ་བོས་གསོལ་བ་ཇི་ལྟར་བཏབ་པ་ལྟར་བཀའ་གཏད་ཐོབ་པའི་
མོས་པ་མཛོད་གཏོར་མ་སྤྱི་བོར་འཛིན་ཏེ། ཧཱུཾ༔ བྱ་བའི་རྒྱུད་དུ་གང་གྲགས་པའི༔ དབྱངས་དང་གསལ་བྱེད་ལས་བྱུང་བའི༔ ཆོས་རྣམས་ཀུན་ཀྱི་བཀའ་གཏད་ལུང་
མ་ལུས་ཁྱེད་ཀྱིས་ཐོབ་པར་ཤོག༔ ཨོཾ་ཨ་ཨཱཿསོགས་གསལ་བྱེད་དང༌། ཀ་ཁ་ག་གྷ་ང་སོགས་དབྱངས་རྣམས་བརྗོད། དེས་གྲུབ་བོ།། ༈ གསུམ་པ་ནི། སྤྱོད་པའི་
རྒྱུད་ཀྱི་ལྷ་ཐམས་ཅད་གཅིག་ཏུ་བསྡུས་པ་མི་གཡོ་བ་ནི། སྤྱོད་པའི་རིགས་རྣམས་ཡོངས་འདུས་ཀྱི༔ ལྷ་མཆོག་རྗེ་བཙུན་སྒྲུབ་པ་འདི༔ འདི་ནི་མ་རིག་འདུལ་

དོན་ནམ༔ ཡོངས་རྣམས་བྱིན་གྱིས་རླབས་ཕྱིར་བཤད༔ ཅེས་པས་རང་རྒྱུད་བྱིན་གྱིས་རླབས་པའི་ཆེད་དུ་རིག་གཏད་ནི། སྐྱབས་སེམས། སྡོམ་བཟུང་། གཏོར་མ་
དང་ཐ་མི་དད་པར་མི་གཡོ་བ་དཀར་པོ་ཨོཾ་གཙིགས་ཅན་སྨྲ་ར་དང་དབུ་སྐྲ་དམར་སེར་བརྗེས་པ༔ ཞབས་གཡས་པུས་བཙུགས་ཀྱིས་ཉི་གདན་ལ་རོལ་པ། གཡས་
རལ་གྲི་སྤྱི་བོར་གདེངས་ཤིང༌། གཡོན་སྡིགས་མཛུབ་ཐུགས་ཀར་གཏད་པ། ཞབས་གཡོན་པ་མཐིལ་སར་བཙུགས་པས་ཟླ་བ་གནོན་པ། དར་གྱི་ཤམ་ཐབས་
དང་རིན་པོ་ཆེའི་རྒྱན་རྫོགས་པ། ཐུགས་ཀར་པད་ཟླའི་སྟེང་དུ་ཧཱུཾ་དཀར་པོ་གསལ་བར་དམིགས། གཏོར་མ་སྤྱི་བོར་གཞག་ལ། སྤྱོད་པའི་རྒྱུད་ལས་གང་གསུངས་པའི༔
ལྷ་རྣམས་རིགས་འདུས་མི་གཡོ་བ༔ རིག་མཆོག་ཁྱེད་ལ་གཏད་པ་ཡི༔ སྐུ་ཡི་རིགས་འདུས་དབང་ཐོབ་ཤོག༔ ཨོཾ་བཛྲ་ཙཎྜ་མ་ཧཱ་རོ་ཥ་ཎ་ཕཊ༔ ཀཱ་ཡ་ཨ་

༄༅། །བྷི་ཥིཉྩ་ཨོཾཿ ཡི་གེ་ཧཱུཾ་གཏད་ལ། དཔལ་ལྡན་རྗེ་བཙུན་མི་གཡོ་བའི༔ སྔགས་རྣམས་རིགས་འདུས་ཡི་གེ་ཧཱུཾཿ རིག་མཆོག་ཁྱོད་ལ་གཏང་
པ་ཡིས༔ རྒྱུད་རྣམས་ཡོངས་ཀྱི་དབང་ཐོབ་ཤོག༔ རྩ་སྔགས། ཝཱཀྐ་ཨ་བྷི་ཥིཉྩ་ཨཱཿ སློབ་མ་སྤྲོས་བྲལ་གྱི་དོན་ལ་ཅུང་ཞིག་གནས། སློབ་དཔོན་དགོངས་
པ་གཏད་ལ། བདེ་གཤེགས་ཐུགས་རྗེའི་ཡང་སྙིང་ནི༔ ཡེ་ཤེས་ཆེན་པོ་དགོངས་པའི་གཏེར༔ རིག་མཆོག་ཁྱེད་ལ་གཏད་པ་ཡི༔ ཐུགས་ཡོན་ཕྲིན་ལས་
དབང་རྫོགས་ཤོག༔ རྩེ་སྔགས། ཙིཏྟ་ཨ་བྷི་ཥིཉྩ་ཧཱུཾ༔ དེས་གྲུབ་བོ།། ༈ བཞི་པ་ངན་སོང་སྦྱོངས་བྱེད་ནི། རྣལ་འབྱོར་རྒྱུད་དུ་གྲགས་པའི་རྡོ་རྗེ་དབྱིངས་
ཀྱི་དཀྱིལ་འཁོར་ནི། རྣལ་འབྱོར་ངན་སོང་སྦྱོང་བའི་རྒྱལ་པོ་ཡིས༔ སྔོན་ལས་སྦྱངས་ཤིང་འཕྲལ་འདིའི་གོ་འཕང་འགྲུབ༔ ཅེས་པས༔ རང་གཞན་ན་རཀ་

གི་རྒྱུ་སྦྱོངས་ཤིང་ངན་སོང་ལས་སྒྲོལ་བར་བསྔགས་ཏེ། འཁོར་བ་དོང་ནས་སྤྲུགས་པའི་ཆ་རྐྱེན་ཏེ༔ སྡིག་ཆེན་ངན་སོང་གནས་ནས་གྲོལ་བར་བྱེད༔ ངན་།
སོང་སྡུག་བསྔལ་ཐར་པའི་ལམ་ལ་བསྐྱལ༔ སྡིག་ཆེན་མཐོ་རིས་ཐོབ་པའི་ཟབ་ཁྱད་དེ༔ ཞེས་གསུངས་པའི་སྨིན་བྱེད་ཀྱི་དོན་དུ་མཎྜལ༴ གསོལ་བ་གདབ་
པ༴ ཨེ་མ་ཧོཿ རྒྱུད་རྒྱལ་རྩེ་མོ་དགོངས་པའི་མཛོད༔ སློབ་དཔོན་མཆོག་ཉིད་དགོངས་སུ་གསོལ༔ བྱང་ཆུབ་སེམས་ཀྱི་ཚུལ་སྟོན་པའི༔ མགོན་གྱི་
གཙོ་མཆོག་དགོངས་སུ་གསོལ༔ མཆོག་གི་དམ་ཚིག་བྱང་ཆུབ་སེམས༔ སྐྱབས་གསུམ་བཅས་པ་བདག་ལ་སྩོལ༔ ཞུས་པའི་ལན་དུ། རིགས་ལྡན་བུ་ཁྱོད་སྐལ་
པ་བཟང་༔ དགའ་དང་ལྡན་པས་ཆོས་ཉོན་ཅིག༔ དཀོན་མཆོག་གསུམ་ཟུངས་ཕྱིར་མ་བཏང་༔ རྡོ་རྗེ་དྲིལ་བུའི་ཕྱག་རྒྱ་སོགས༔ དམ་ཚིག་རྣམས་ལ་གཅེས་

༄༅།          །པར་ཟུངས༔ བྱང་ཆུབ་སེམས་ཀྱི་སྤྱོད་པ་ལ༔ བདག་བས་གཞན་གཅེས་བསྒོམ་པ་གཅེས༔ སྐྱབས་སེམས། སྡོམ་བཟུང་བྱ། ཨེ་མ་བུ་
ཁྱོད་མ་ཡེངས་པར༔ རིག་པ་ཆོས་ཉིད་སེམས་ལ་གཏོད༔ ཁྱོད་ཀྱི་སྙིང་རྗེར་ཀུན་རྫོབ་ཀྱི༔ བྱང་སེམས་ངོ་བོ་ཟླ་གདན་ལ༔ དོན་དམ་བྱང་ཆུབ་སེམས་
ཀྱི་རྒྱུ༔ ཨཱཡིག་དཀར་པོ་གསལ་བར་བསྒོམ༔ ཡེ་ཤེས་སེམས་དཔའ་རིགས་ལྔ་ཡི༔ སྙིང་པོ་ཨོཾ་ཧཱུཾ་ཏྲཱཾ་ཧྲཱིཿཨཱཿ ཆར་རྒྱུན་ལྟ་བུ་ཡང་བབ་ནས༔ སྙིང་
ཀའི་བྱང་སེམས་ཨཱཿལ་ཐིམ༔ ཐུགས་རྗེ་ནུས་པ་བསྐྱེད་པར་གྱུར༔ ནམ་མཁའ་གང་བའི་ལྷས་བུམ་པའི་ཆུས་དབང་བསྐུར་བས་སྒྲིབ་པ་མ་ལུས་པ་སྦྱངས་ཏེ་ཀུན་
རྫོབ་ཀྱི་ཆོས་ཐ་དག་རྡོ་རྗེ་དབྱིངས་ཀྱི་ལྷ་རུ་སྨིན་པར་གྱུར། བུམ་པ་ཐོགས་ཏེ། ཧྲཱིཿ བུམ་པའི་གཞལ་ཡས་ལྷ་ཚོགས་བདུད་རྩིའི་ཆུ༔ སྐལ་ལྡན་རིགས་ཀྱི་བུ་ལ་

དབང་བསྐུར་བས༔ ལས་དང་ཉོན་མོངས་སྒྲིབ་པའི་དྲི་དག་ནས༔ ལྷ་དབང་བྱང་ཆུབ་སེམས་སུ་རྫོགས་པར་ཤོག༔ ཨོཾ་ན་མོ་བྷ་ག་ཝ་ཏེ་སརྦ་དུརྒ་ཏེ་པ་རི་
ཤུ་དྷ་ནི་རཱ་ཛ་ཡ༔ ཏ་ཐ་ག་ཏ་ཡ་ཨརྷ་ཏེ་སམྱཀྶཾ་བྷུདྡྷ་ཡཱ༔ ཏདྱ་ཐཱ༔ ཨོཾ་ཤྭ་དྷ་ནི་ཤཱ་དྷ་ནི་སརྦ་པ་པཾ་བྷི་ཤྭ་དྷ་ནི་ཤུདྡྷེ་བི་ཤུདྡྷེ་སརྦ་ཀརྨ་ཨཱ་ཝ་ར་ཎ་བི་ཤྭ་དྷ་ནི་སྭཱ་
ཧཱ༔ ཤུདྡྷ་ཀ་ལ་ཤ་ཨ་བྷི་ཥིཉྩ་ཨོཾ༔ བཛྲ་ཀ་ལ་ཤ་ཨ་བྷི་ཥིཉྩ་ཧཱུཾ༔ རཏྟ་ཀ་ལ་ཤ་ཨ་བྷི་ཥིཉྩ་ཧཱུཾ༔ པདྨ་ཀ་ལ་ཤ་ཨ་བྷི་ཥིཉྩ་ཧྲཱིཿ ཀརྨཱ་ཀ་ལ་ཤ་ཨ་བྷི་ཥིཉྩ་ཨཱཿ
དབུ་བརྒྱན་གཏད་ལ། ཧཱུཾ་ཧྲཱིཿ རྒྱལ་བ་རྣམས་ནི་མཚན་དཔེའི་རང་བཞིན་རྒྱན༔ སྐལ་ལྡན་རིགས་ཀྱི་བུ་ལ་དབང་བསྐུར་བས༔ ལོངས་སྤྱོད་རྫོགས་སྐུ་རྟགས་ཀྱི་
དབང་རྫོགས་ནས༔ ཆོས་ཀྱི་རྒྱལ་སྲིད་འཛིན་ལ་དབང་བར་ཤོག༔ རྩ་སྔགས། ཨ་བྷི་ཥིཉྩ་ཏྲཱཾ་ཏྲཱཾ༔ རྡོར་དྲིལ་གཏད། ཧཱུཾ་ཧྲཱིཿ དེ་བཞིན་གཤེགས་པའི་ཟབ་

༄༅། །ཡངས་དགོངས་ཀློང་ནས༔ འགྲོ་བའི་དོན་བརྩོན་རྟགས་ཀྱི་ཕྱག་རྒྱས་བརྒྱན༔ ཐབས་དང་ཤེས་རབ་མཆོག་གི་དཔལ་རོལ་པ༔ ༔
དབང་མཆོག་འདིས་ཀྱང་འགྲོ་དོན་སྤྱོད་པར་ཤོག༔ ཨོཾ་སརྦ་དྷརྨཱ་དྷརྟུ་ཨ་བྷི་ཥིཉྩ་ཨཱཿ རིགས་ལྔའི་ཕྱག་མཚན་གཏད། ཧཱུཾ་ཧྲཱིཿ ཐབས་ཀྱི་བདེ་བ་ཆེན་པོའི་ཕྱག་རྒྱའི་
རྒྱན༔ གྲངས་མེད་རྒྱུད་སྡེའི་འབྱུང་གནས་རང་བྱུང་ནོར༔ ལས་བཞི་ལྷུན་གྲུབ་དཔལ་ལ་རོལ་མཛད་པའི༔ ཟབ་ཡངས་མཆོག་གི་འགྲོ་ཀུན་རང་གྲོལ་ཤོག༔ 
ཨོཾ་ཧཱུཾ་ཏྲཱཾ་ཧྲཱིཿཨཱཿཨ་བྷི་ཥིཉྩ་མཱཾཿ ཡུམ་ལྔའི་ཕྱག་མཚན་གཏད། ཧཱུཾ་ཧྲཱིཿ སྟོང་ཉིད་བདེ་བ་ཆེན་པོར་རྒྱུན་བྱུང་བའི༔ རྒྱལ་བ་ཐམས་ཅད་བསྐྱེད་པའི་ཀློང་ཆེན་ལས
རང་བྱུང་ཡེ་ཤེས་མཆོག་གི་ཕྱག་རྒྱའི་རྟགས༔ དབང་མཆོག་ཆོས་དབྱིངས་དཔལ་ལ་རོལ་གྱུར་ཅིག༔ མཱུ་ལཱཾ་མཱཾ་པྱཱཾ་ཏཱཾ་ཨ་བྷི་ཥིཉྩ་མཱཾ༔ འཁོར་ལོ་གཏད། ཧྲཱིཿ

རྩིབས་སྟོང་ལྡན་པའི་འཁོར་ལོ་ཡི༔ ཆོས་འཁོར་རྟག་ཏུ་བསྐོར་བའི་དབང་༔ སྐལ་ལྡན་འདི་ལ་ཡོངས་རྫོགས་ནས༔ འགྲོ་བའི་དོན་ལ་སྤྱོད་པར་ཤོག༔ ཙཀྲ་
རཏྣ་ཨ་བྷི་ཥིཉྩམཾ༔ ནོར་བུ་གཏད༔ ཧྲཱིཿ དབང་རྒྱལ་ཆོས་འཁོར་བསྐོར་བ་དང་༔ དགོས་འདོད་ལྷུན་གྱིས་གྲུབ་པའི་དབང་༔ སྐལ་ལྡན་འདི་ལ་ཡོངས་རྫོགས་
ནས༔ འགྲོ་བའི་དོན་ལ་སྤྱོད་པར་ཤོག༔ མ་ཎི་རཏྣ་ཨ་བྷི་ཥིཉྩ་མཾ༔ བཙུན་མོ་གཏད། ཧྲཱིཿ བཙུན་མོས་འདོད་ཡོན་བསམ་པའི་ཚོགས༔ འབད་མེད་ལྷུན་
གྱིས་གྲུབ་པའི་དབང་༔ སྐལ་ལྡན་འདི་ལ༴ འགྲོ་བའི༴ ཝ་སྟི་རཏྣ་ཨ་བྷི༔ བློན་པོ་གཏད། ཧྲཱིཿ བློན་པོ་ཆོས་སྲིད་འབྱོར་པའི་ནོར༔ སྲིད་མཐའ་
བསྐལ་བརྒྱར་སྤེལ་བའི་དབང་༔ སྐལ་ལྡན༴ འགྲོ་བའི༴ མ་ཧཱ་མ་ཎི་རཏྣ་ཨ༴ གླང་པོ་གཏང། ཧྲཱིཿ གླང་པོ་སྟོབས་བཅུས་བདུད་དཔུང་དང་༔ ཆོས་

༄༅། །མིན་ལོག་རྟོག་གཞོམས་པའི་དབང་༔ སྐལ་ལྡན༴ འགྲོ་བའི༴ ཧསྟི་རཏྣ༴ རྟ་མཆོག་གཏད། ཧྲཱིཿ རྩལ་རྫོགས་རྫུ་འཕྲུལ་རྟ་
མཆོག་གིས༔ སངས་རྒྱས་ཞིང་ཁམས་བསྒྲོད་པའི་དབང་༔ སྐལ་ལྡན༴ འགྲོ་བའི༔ ཏུ་ཁཾ་ཨ་ཤྭ་རཏྣ༴ དམག་དཔོན་གཏད། ཧྲཱིཿ ཡོན་ཏན་རྩལ་ཆེན་
དམག་དཔོན་གྱིས༔ ཉོན་མོངས་གཡུལ་ངོ་ཕམ་པའི་དབང་༔ སྐལ་ལྡན་འདི་ལ་ཡོངས་རྫོགས་ནས༔ འགྲོ་བའི་དོན་ལ་སྤྱོད་པར་ཤོག༔ ཁཏྒ་རཏྣ་ཨ་བྷི་
ཥཱིཉྩ་མཾ༔ དེས་གྲུབ་བོ།། ༈ དེ་ནས་གཉིས་པ་ནང་རྒྱུད་ཀྱི་དཀྱིལ་འཁོར་བཞི་ནི༔ ཕ་རྒྱུད་རིགས་འདུས་གསང་བ་འདུས་པ་དང་༔ མ་རྒྱུད་རིགས་
འདུས་འཁོར་ལོ་སྡོམ་པ་དང་༔ གཉིས་མེད་རིགས་འདུས་དུས་ཀྱི་འཁོར་ལོ་དང༌༔ ཟུང་འཇུག་རིགས་འདུས་དགྱེས་པ་རྡོ་རྗེ་སོགས༔ ཞེས་གསུངས་པས།

དང་པོ་ནི། ཕ་རྒྱུད་དུ་གྲགས་པ་ཕ་རྒྱུད་ཐ་དག་ལ་འཇུག་པར་དབང་ཞིང་། ལམ་རིམ་པ་ལྔ་པའི་སྣོད་དུ་རུང་བར་བྱེད་པ་གསང་བ་འདུས་པའི་སྨིན་བྱེད་ཀྱི་ཆེད་
དུ་མཎྜལ་ཕུལ་ནས། གསོལ་བ་འདེབས་པ་ནི། ཨེ་མ་མགོན་པོ་ཐུགས་རྗེ་ཅན༔ སྣོད་དང་ལྡན་པས་སྐྱབས་འོག་ལ༔ རྒྱུད་རྒྱལ་གསང་བ་འདུས་པ་ཡི༔
དལ་དུ་འཇུག་པའི་བཀའ་དྲིན་ཞུ༔ སྨིན་ཅིང་གྲོལ་བའི་དབང་མཆོག་སྩོལ༔ ལན་དུ། ཧོཿ རྒྱུད་རྒྱལ་ཀུན་བཟང་གསང་བ་འདུས་པའི་དབང་༔ སྐལ་
ལྡན་སྣོད་དང་ལྡན་པས་དངོས་གྲུབ་ཐོབ༔ སྐལ་མིན་ལོག་རྟོག་སྣོད་ངན་བསྲེགས་པ་སྟེ༔ དད་ཐོས་བློ་བརྟན་གཏོང་ཕོད་ཅན་འཇུག་ཅིང་༔ ཚུལ་མ་ཡིན་ལ་
དབང་ཆོག་བདུད་རྩིའི་བཅུད༔ མཁྱེན་ལྡན་ལྷ་ཡིས་འབོ་བ་མ་ཡིན་ནོ༔ དེ་ཕྱིར་བྱེ་བྲག་སོ་སོར་ཕྱེད་མཛོད་ཅིག༔ ཡང་འདིའི་རྗེས་ཟློས༴ བདག་ནི་དད་

༄༅། །ཐོས་ཤེས་རབ་དང་༔ དམ་ཚིག་གཅེས་པའི་སྙིང་ལྟར་བརྩེ༔ མི་ཕྱེད་དད་པས་གསོལ་འདེབས་ན༔ ནམ་མཁའི་རྡོ་རྗེ་དེང་བདག་
སྩོལ༔ སྐྱབས་སེམས། སྡོམ་བཟུང་བྱ། བུམ་པ་དཀྱིལ་འཁོར་རྫོགས་པ་སྤྱི་བོར་བཞག་ཅིང་བདུད་རྩི་མགྲིན་པར་བཏང་བས་ཕུང་པོ་ལྔ་རིགས་ལྔར་སྨིན་པར་མོས།
བུམ་པ་ཐོགས། ཧྲཱིཿ བུམ་པ་སྐུ་ཡི་གཞལ་ཡས་ནས༔ བསྐྱེད་བྱེད་ལྷ་ཡི་བདུད་རྩིའི་ཆུས༔ ལུས་ལ་དབང་བསྐུར་ཕུང་པོ་ལྔ༔ རིགས་ལྔར་སྨིན་པའི་ནུས་
པ་ཐོབ༔ ཨོཾ་ཨཱཿབཛྲ་དྷིཀྲ་ཧཱུཾ་ཧཱུཾ༔ ཀཱ་ཡ་ཨ་བྷི་ཥིཉྩ་ཨོཾ༔ བྱང་སེམས་བདུད་རྩི་མགྲིན་པར་དབབ་སྟེ་རྩ་ཁམས་ཡི་གེ་སྔགས་ཀྱི་རང་བཞིན་པར༔ བདུད་རྩི་ངག་
ཏུ་བླུགས། གཙོ་བོ་ཡབ་ཡུམ་བདེ་བའི་རྒྱུན༔ བདུད་རྩིས་ངག་ལ་དབང་བསྐུར་བས༔ ཅི་སྨྲ་ཨཱ་ལི་ཀཱ་ལིའི་གདངས༔ ངག་གི་བདེན་པས་འགྲོ་བ་གྲོལ༔

རྩ་སྔགས། ཝཱཀྐ་ཨ་བྷི་ཥིཉྩ་ཨཱཿ རྟོག་ཚོགས་ཐ་དག་བཅིང་བཅོས་མེད་པར་བབ་ཀྱིས་ཞོག ཤེལ་དང་མེ་ལོང་སྙིང་གར་བཞག གདོས་བཅས་ཕྱི་ནང་ཟང་ཐལ་གསལ༔
འཆར་སྒོ་ཀུན་གྱི་འཆར་གཞི་བྱེད༔ བརྡ་ཡི་དོན་ལ་དབང་འབྱོར་ནས༔ རྟོག་ཚོགས་རང་གྲོལ་སྤྱོད་པ་གཅེས༔ རྩ་སྔགས། ཙིཏྟ་ཨ་བྷི་ཥིཉྩ་ཧཱུཾ༔ ཏིང་ངེ་
འཛིན་ལ་དབང་ཡིད་ཆོས་ཉིད་ཀྱི་རང་བཞིན་དུ་སྨིན་པར༴ ཀྱེ་ཧོ༔ ཉོན་དང་ལས་ལྡན་སྐལ་བ་ཅན༔ རྒྱུད་རྒྱལ་གསང་བ་འདུས་པའི་དཀྱིལ་འཁོར་དུ༔ 
བསྐྱེད་རིམ་ལ་དབང་བུམ་པས་ལུས་སྨིན་ཅིང་༔ བསྙེན་བསྒྲུབ་ལ་དབང་བདུད་རྩིའི་ངག་སྨིན་ནས༔ ཏིང་འཛིན་ལ་དབང་བརྡ་ཡིས་སེམས་གྲོལ་བས༔ བསྐྱེད་
རྫོགས་འབྲས་བུ་རྡོ་རྗེ་འཆང་ལ་རེག༔ དབང་དོན་རིམ་གཉིས་སྲོག་གི་ཕྱིར་མི་བཏང་༔ གཅེས་པར་སྤྲས་པའི་དམ་ཚིག་ས་མ་ཡ༔ མེ་ལོང་གཏད་ལ། ཧཱུཾ༔ སྔོན་

༄༅། །ཚེ་སྟོན་པར་ས་ཡི་ལྷ་མོ་ཡིས༔ མེ་ལོང་ཕུལ་བས་བཀྲ་ཤིས་བྱེད་པ་ལྟར༔ དྲི་མེད་མེ་ལོང་གཏད་པའི་དབང་ཆོག་འདིས༔ མཐོང་།
ཐོས་སྒྲིབ་པ་ཟད་པའི་མཐུ་ལྡན་ཤོག༔ བྷྲཱུཾ་མང་ག་ལཾ་སྭ་སྟི་ཧཱུཾ༔ ཀུན་འགྲེས། བིལ་བ་གཏད། ཧཱུཾ༔ སྔོན་ཚེ་སྟོན་པར་དྲང་སྲོང་དད་ལྡན་གྱིས༔ བིལ་བ་ཕུལ་
ནས་བཀྲ་ཤིས་འབྱུང་བ་ལྟར༔ ཤིང་ཏོག་བིལ་བ་གཏད་པའི་དབང་མཆོག་འདིས༔ འབྲེལ་ཚད་འབྱོར་བ་ཐོབ་པའི་ནུས་ལྡན་ཤོག༔ བྷྲཱུཾ་མངྒ༴ དུར་བ་གཏད། 
ཧཱུཾ༔ སྔོན་ཚེ་སྟོན་པར་རྩྭ་ཚོང་བཀྲ་ཤིས་ཀྱིས༔ དུར་བ་ཕུལ་བས་བཀྲ་ཤིས་འཕེལ་བ་ལྟར༔ རྩྭ་མཆོག་དུར་བ་གཏད་པའི་དབང་མཆོག་འདིས༔ འབྲེལ་
ཚད་ཚེ་གཡང་འཕེལ་བའི་བཀྲ་ཤིས་ཤོག༔ བྷྲཱུཾ་མངྒ༔ ལི་ཁྲི་གཏད། ཧཱུཾ༔ སྔོན་ཚེ་སྟོན་པར་ལྷ་ཆེན་ཚངས་པ་ཡིས༔ དབང་རྫས་ལི་ཁྲི་ཕུལ་བས་བཀྲ་ཤིས་

ལྟར༔ ལི་ཁྲི་དམར་པོ་གཏད་པའི་དབང་མཆོག་འདིས༔ འགྲོ་ཀུན་དགེ་ལ་སྦྱོར་བའི་བཀྲ་ཤིས་ཤོག༔ བྷྲཱུཾ་མངྒ༔ ཉུངས་དཀར་གཏད། ཧཱུཾ༔ སྔོན་ཚེ་སྟོན་
པར་གསང་བདག་ཕྱག་རྡོར་གྱིས༔ དྲག་པོ་ཉུངས་དཀར་ཕུལ་བས་བཀྲ་ཤིས་ལྟར༔ ཐུན་རྫས་ཉུངས་དཀར་གཏད་པའི་དབང་མཆོག་འདིས༔ ཆོས་རྒྱུད་བར་
ཆད་ཞི་བའི་མཐུ་ལྡན་ཤོག༔ བྷྲཱུཾ་མངྒ༴ ཞོ་གཏད། ཧཱུཾ༔ སྔོན་ཚེ་སྟོན་པར་ལེགས་སྐྱེས་ལྷ་མོ་ཡིས༔ བཅུད་ལྡན་ཞོ་ནི་ཕུལ་བའི་བཀྲ་ཤིས་རྒྱུན༔ དེ་
བཞིན་ཞོ་བཅུད་གཏད་པའི་དབང་མཆོག་འདིས༔ འབྲེལ་ཚད་འབྱོར་ལྡན་འཕེལ་བའི་བཀྲ་ཤིས་ཤོག༔ བྷྲཱུཾ་མངྒ༴ གི་ཝཾ་གཏད། ཧཱུཾ༔ སྔོན་ཚེ་སྟོན་པར་
གླང་ཆེན་ས་སྲུང་གིས༔ གི་ཝཾ་ཕུལ་བས་བཀྲ་ཤིས་འབྱུང་བ་ལྟར༔ དེང་འདིར་གི་ཝཾ་གཏད་པའི་དབང་མཆོག་གིས༔ འབྲེལ་ཚད་དུག་ལྔ་ཞི་བའི་ནུས་ལྡན་

༄༅། །ཤོག༔ བྷྲཱུཾ་མངྒ༴ དུང་གཏད། ཧཱུཾ༔ སྔོན་ཚེ་སྟོན་པར་ལྷ་དབང་བརྒྱ་བྱིན་གྱིས༔ གཡས་འཁྱིལ་ཆོས་དུང་ཕུལ་བས་བཀྲ་ཤིས་ལྟར༔
དེང་འདིར་ཆོས་དུང་གཏད་པའི་དབང་མཆོག་འདིས༔ ཆོས་ཀྱི་སྙན་གྲགས་ཕྱོགས་བཅུར་ཁྱབ་གྱུར་ཅིག བྷྲཱུཾ་མངྒ་ལམ་སྭ་སྟི་བྷྲཱུཾཿ སྨོན་ལམ་ནི། དེང་ནས་
སློབ་དཔོན་རྡོ་རྗེའི་མཆེད༔ དཀྱིལ་འཁོར་ལྷ་ཡི་མཚམས་སྦྱར་ནས༔ མཐར་ཐུག་བར་དུ་དབྱེར་མེད་དུ༔ དཀྱིལ་འཁོར་གཅིག་ཏུ་ཡོངས་གྲུབ་ཤོག༔ དེས་
གྲུབ་བོ།། ༈ གཉིས་པ་འཁོར་ལོ་སྡོམ་པ་ནི༔ མ་རྒྱུད་ཀྱི་དཀྱིལ་འཁོར་དུ་ཞུགས་ཤིང་ལམ་ཕྱག་རྒྱ་ཆེན་པོ་དང་རྒྱུད་སྡེ་ཐ་དག་ལ་འཇུག་པའི་སྒོ། དཔལ་
འཁོར་ལོ་སྡོམ་པའི་སྨིན་བྱེད་ཀྱི་ཆེད་དུ་མཎྜལ༔ གསོལ་བ་གདབ༔ ན་མོ༔ གཙོ་མཆོག་རྡོ་རྗེ་འཛིན་རྒྱལ་པོ༔ ཧེ་རུ་ཀ་དཔལ་དགོངས་སུ་གསོལ༔ དད་

ལྡན་རྗེས་སུ་འཇུག་པ་ལ༔ ཕྱག་རྒྱ་ཆེན་པོ་དངོས་གྲུབ་མཆོག༔ དཀྱིལ་འཁོར་གཙོ་བོས་བཀའ་དྲིན་སྩོལ༔ སྨིན་ཅིང་གྲོལ་བའི་བདུད་རྩིའི་ཆོས༔ རྒྱུད་
ལ་འཇུག་པའི་ནུས་དབང་ཞུ༔ ལན་དུ། ཨེ་མ་ཧོཿ མན་ངག་རྫོགས་པ་ཆེན་པོ་ཡི༔ ཐུན་མོང་ཕྱག་རྒྱ་ཆེན་པོའི་ལམ༔ འཇུག་པ་དང་པོ་སྨིན་པའི་ལམ
འཁོར་ལོ་སྡོམ་པའི་སྒོ་ནས་བསྟན༔ སྟོན་པ་རྡོ་རྗེ་འཆང་དུ་ཟུངས༔ ཡང་འདིའི་རྗེས་ཟློས དེ་ལྟར་འཇུག་པའི་སྨིན་ལམ་གྱིས༔ རིམ་པར་འཇུག་སྒོའི་
དབྱེ་བ་སྩོལ༔ སྐྱབས་སེམས། སྡོམ་བཟུང་། བདུད་རྩི་བླུད་ལ། དམ་ཚིག་རྡོ་རྗེའི་བདུད་རྩི་འདི༔ སྙིང་ལྟར་གཅེས་པར་འཛིན་པ་དང་༔ མཆོག་གི་དམ་ཚིག་ཕྱག་
རྒྱ་ལ༔ སྲོག་གི་ཕྱིར་ཡང་དོར་བ་མིན༔ དེ་བརྟེན་ཕྱག་རྒྱ་ཆེན་པོའི་བཅུད༔ རྒྱུད་ལ་འཇུག་པའི་ཟབ་ཁྱད་ཡིན༔ ས་མ་ཡཱ་ན་ར་ཀན༔ ཡེ་ཤེས་དབབ་པ་ནི།

༄༅། །རང་ཉིད་འཁོར་ལོ་སྡོམ་པ་བསྒོམ༔ ཞེས་པས་ཁྱོད་རང་རྣམས་སྟོང་པ་ཆེན་པོའི་རང་གདང་ལས་པད་ཟླ་ཉི་མའི་སྟེང་དུ་ཕཊ་ལྗང་ནག་གི་
འཕྲོ་འདུ་ལས་འཁོར་ལོ་སྡོམ་པ་སྐུ་མདོག་མཐིང་ནག་རྡོ་རྗེ་དང་དྲིལ་བུ་ཐུགས་ཀར་བསྣོལ་བས་གསང་བ་ཡེ་ཤེས་རྒྱས་མཛད་ཀྱི་ཡུམ་དང་སྦྱོར་བ། དྲང་སྲོང་ཁྲོས་
པའི་ཉམས་ཅན་དར་དང་རུས་པ་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ་ཞབས་གཡས་བརྐྱང་གིས་བཞུགས་པའོ། །ཐུགས་ཀར་རྡོ་རྗེ་འཆང་ཆེན་གྱི༔ ཐུགས་ས
ཀར་སྐྱེ་མེད་ཨཱདཀར་བསྒོམ༔ འོག་མིན་གནས་ནས་ཡེ་ཤེས་ལྷ༔ སྤྱན་འདྲེན་སློབ་མའི་རྒྱུད་ལ་ཞུགས༔ ཧྲཱིཿ དགོངས་ཤིག་ཕྱོགས་བཅུའི་རྒྱལ་བ་སྲས་
བཅས་དགོངས༔ བདག་སོགས་འགྲོ་ཀུན་མ་རིག་དྲི་མས་བསྒྲིབས༔ འགྲོ་བའི་སྒྲིབ་པའི་སྡུག་བསྔལ་བསལ་ཕྱིར་དུ༔ ཆོས་སྐུ་འཁོར་ལོ་སྡོམ་པ་དབྱིངས་

ནས་བཞེངས༔ ཆོས་སྐུ་ཆོས་ཀྱི་དབྱིངས་ལས་མ་གཡོས་ཤིང་༔ ལོངས་སྐུ་མཚན་ཉིད་རྒྱན་རྣམས་རྫོགས་པའི་སྐུ༔ སྤྲུལ་སྐུ་གང་འདུལ་ཐབས་ཀྱི་ཐུགས་རྗེ་
ཅན༔ འགྲོ་བའི་དོན་ཕྱིར་གནས་འདིར་གཤེགས་སུ་གསོལ༔ ཨོཾ་ཨཱཿབཛྲ་ས་མ་ཡཱ་ཛ་ཛ༔ གཉིས་མེད་རྒྱས་འདེབས་བརྟེན་པར་བྱ། བུམ་པ་དཀྱིལ་འཁོར་རྫོགས་
པས་ལུས་རྒྱལ་བའི་ཕོ་བྲང་རྟེན་གྱི་རང་བཞིན་དུ་བྱིན་གྱིས་རླབས་པར་མོས། བུམ་པ་ཐོགས་ལ། ཧཱུཾ༔ སྐྱེ་མེད་བུམ་པའི་གཞལ་ཡས་ཁང་༔ འཁོར་ལོ་སྡོམ་
པའི་དཀྱིལ་འཁོར་ཏེ༔ མ་འདྲེས་ཡོངས་རྫོགས་དབང་མཆོག་འདིས༔ སློབ་མའི་ལུས་ཀྱི་ཕུང་པོ་འདི༔ རྒྱལ་བའི་ཕོ་བྲང་རང་བཞིན་དུ༔ བྱིན་གྱིས་རློབས་
ཤིག་ས་མ་ཡཱ་ཛ་ཛ༔ སྐུ་ལས་རང་འདྲ་བ་ཆད་དེ་བརྟེན་པ་རྣམ་ཤེས་འཁོར་ལོ་སྡོམ་པར་བྱིན༔ སྐུ་གཏད་ལ། ཧཱུཾ་ཧཱུཾ༔ ཡི་དམ་འཁོར་ལོ་སྡོམ་པ་ཡི༔ སྐལ་

༄༅། །ལྡན་སློབ་མར་དབང་བསྐུར་བས༔ རྣམ་ཤེས་འཁོར་ལོ་སྡོམ་པ་དང་༔ གཉིས་སུ་མེད་པར་བྱིན་གྱིས་རློབས༔ རྩ་སྔགས། ཨོཾ་ཧྲཱིཿཧ་
ཧ་ཧཱུཾ་ཕཊ༔ ཀཱ་ཡ་ཨ་བྷི་ཥིཉྩ་ཨོཾ༔ བྱང་སེམས་བདུད་རྩི་མགྲིན་པར་དབབ་པས་ཐབས་ཤེས་བདེ་སྟོང་ཟུང་འཇུག་མངོན་དུ་བྱས་ཏེ་ལྷ་དང་དབྱེར་མེད་དུ༔ བདུད་
རྩི་བླུད་ལ། ཧཱུཾ་ཧཱུཾ༔ ཡི་དམ་ཡབ་ཡུམ་བདུད་རྩིའི་རྒྱུན༔ བྱང་ཆུབ་སེམས་ཀྱིས་དབང་བསྐུར་བས༔ ཐབས་ཤེས་དབྱེར་མེད་བདེ་བ་ཆེ༔ ཡི་དམ་ལྷ་དང༌
དབྱེར་མ་མཆིས༔ རྩ་སྔགས། བོ་དྷི་ཙིཏྟ་ཨ་བྷི་ཥིཉྩ་ཧཱུཾ༔ ཁྱེད་རང་རྣམས་འཁོར་ལོ་སྡོམ་པར་བསྒོམ་པའི་ཡུམ་རྒྱས་མཛད་མ་ཉིད་ཀྱི་ངོ་བོ་ཅན་གྱི་དབང་རྟེན་དང་
མཉམ་པར་སྦྱོར་བས་དགའ་བཞི་མངོན་དུ་བྱས་པར༴ ཕྱག་རྒྱ་གཏད་ལ། རང་ཉིད་འཁོར་ལོ་སྡོམ་པ་ཡི༔ བདེ་སྟེར་རིགས་ཀྱི་ལྷ་མོ་ནི༔ སྣ་ཚོགས་བདེ་བའི་

ཡིད་འོང་མ༔ དགའ་བཞི་ཡེ་ཤེས་བསྐྱེད་པར་རོལ༔ གྲག་སྟོང་མཆོག་གི་གསུང་དབྱངས་སྒྲོགས༔ གུ་ཧུ་མུ་ཏྲ་ཨ་བྷི༴ དེ་ཉིད་ཀྱི་དབང་དོན་བརྡ་དང་ཚིག་
གི་ངོ་སྤྲོད་པས་རྟོགས་པརམེ་ལོང་གཏད་ལ། དྲི་མེད་གཟུགས་བརྙན་ཀུན་གྱི་གཞི༔ ཀུན་གྱི་འཆར་གཞི་མ་འགགས་པ༔ རང་གྲོལ་རང་ལ་རང་བྱུང་ཐིམ༔
སྣ་ཚོགས་རང་གྲོལ་དབང་ཐོབ་ཤོག༔ ཨ་ཨ་ཨ་པཊ ཤེལ་རྡོ་གཏད་ལ། གདོས་བཅས་ཕྱི་ནང་ཟང་ཐལ་གསལ༔ སྣ་ཚོགས་ཡིད་ཀྱི་འཇའ་ཚོན་གཟུགས
ཀློང་དུ་རྟོགས་པས་རང་གྲོལ་ཞིང་༔ ཕྱི་རུ་དགོངས་པས་གཞན་གྲོལ་བའི༔ དོན་ཏིག་མཆོག་གི་དབང་ཐོབ་ཤོག༔ ཕཊ་ཕཊཿ ཨ་ཕཊཿ ཨ་ཕཊཿ
དབང་དོན་ནི། དབང་མཆོག་འདི་ཡི་ནུས་པའི་མཐུས༔ ཕྱག་རྒྱ་ཆེན་པོའི་དོན་ལ་སྦྱར༔ ལམ་ཁྱེར་རིག་པའི་རང་མདངས་ལྟར༔ འབྲས་བུ་ཐུན་མོང་ཕྱག་ཆེན་

༄༅། །གྱིས༔ རྫོགས་ཆེན་སྣོད་དུ་རུང་བར་བྱེད༔ དབང་དོན་ལམ་ཁྱེར་གཅེས་པར་ཟུངས༔ དེས་གྲུབ་བོ།། ༈ གསུམ་པ་གཉིས་
མེད་དུས་ཀྱི་འཁོར་ལོ་ནི། ཕ་རྒྱུད་མ་རྒྱུད་གཉིས་མེད་གཅིག་ཏུ་སྟོན་པའི་རྒྱུད་སྡེ་ཐ་དག་ལ་འཇུག་པར་དབང་ཞིང་སྦྱོར་བ་དྲུག་པའི་སྣོད་དུ་རུང་བ་དཔལ་དུས་ཀྱི་
འཁོར་ལོའི་སྨིན་བྱེད་ཀྱི་ཆེད་དུ་མཎྜལ༔ གསོལ་བ་གདབ༔ ཀྱེེ༔ རྡོ་རྗེ་སློབ་དཔོན་བརྩེ་བས་དགོངས༔ བདག་ཅག་བླ་མའི་རྗེས་སུ་འཛིན༔ དངོས་
གྲུབ་གཉིས་མེད་དུས་འཁོར་གྱི༔ སྨིན་མཛད་དབང་མཆོག་བསྐུར་དུ་གསོལ༔ དུས་ཀྱི་འཁོར་ལོའི་དཀྱིལ་འཁོར་དུ༔ རྗེས་སུ་འཛིན་པར་མཛད་དུ་གསོལ༔
ལན་དུ། ཧོཿ ཉོན་དང་དད་ཐོས་སྐལ་ལྡན་ཉོན༔ ཐབས་ཀྱི་ཁྱད་པར་ཕ་ཡི་རྒྱུད༔ ཤེས་རབ་བདེ་བ་མ་ཡི་རྒྱུད༔ འདི་ཉིད་གཉིས་མེད་ཟབ་མོའི་རྒྱུད༔

གཞན་ལས་ཁྱད་པར་འཕགས་པའི་ཆོས༔ ཟབ་མོའི་ཆོས་འདི་ཁྱོད་ལ་བསྟན༔ ཟབ་མོ་དོན་གྱི་དབང་མཆོག་ལ༔ སེམས་ཀྱི་འཛིན་ཕུར་ཐེབས་པ་གཅེས།
སྐྱབས་སེམས། སྡོམ་བཟུང་བྱ། ཡེ་ཤེས་དབབ་པ་ནི། ཁྱོད་རང་དུས་ཀྱི་འཁོར་ལོར་སྒོམས༔ ཞེས་གསུངས་པས་ཆོས་ཐམས་ཅད་སྟོང་ཞིང་བདག་མེད་པ་ལས༔ སྙིང་
རྗེ་ཆེན་པོའི་རང་གདང་གི་རྒྱུ་ཡི་ངོ་བོ་པད་ཟླའི་སྟེང་དུ་ཡི་གེ་ཧཿམཐིང་གསལ་གྱི་འཕྲོ་འདུ་ལས་དཔལ་དུས་ཀྱི་འཁོར་ལོ་ཧེ་རུ་ཀ་དྲང་སྲོང་ཁྲོས་པའི་ཉམས་ཅན་སྐུ་མདོག་
མཐིང་གསལ་ཞལ་བཞི་ཕྱག་བཅུ་པ། ཤར་ཞལ་སྐུ་དང་མཐུན་པ། ལྷོ་ཞལ་སེར་པོ། ནུབ་ཞལ་དམར་པོ། བྱང་ཞལ་ལྗང་གུ། སྤྱན་གསུམ་གསུམ་དང་
མཆེ་བ་བཞི་བཞི་ཅན༔ རྩ་ཕྱག་གཉིས་ཐུགས་ཀར་རྡོ་རྗེ་དང་ཆོས་འབྱུང་བསྣམས་པ། ལྷག་མ་གཡས་བཞི་ན། འཁོར་ལོ་རིན་ཆེན་པདྨ་རྒྱ་གྲམ། གཡོན་

༄༅། །བཞི་ན། ས་ཆུ་མེ་རླུང་བསྣམས་པ། ཡུམ་དགྱེས་མཛད་མ་སྔོན་མོ་རྡོ་རྗེ་དང་དྲིལ་བུ་འཛིན་པས་འཁྱུད་པ། དར་དང་རིན་པོ་ཆེའི་
རྒྱན་སྣ་ཚོགས་རྫོགས་པར་གསལ་བའི་གནས་གསུམ་ལས་འོད་ཟེར་འཕྲོས་པས་རང་བཞིན་དབྱིངས་ཀྱི་གནས་ནས་སྤྱན་དྲངས་ཏེ་ཐིམ། ཧྲཱིཿ རྡུལ་སྙེད་སངས་
རྒྱས་ཞིང་ན་བཞུགས་པ་ཡི༔ རྡོ་རྗེ་རིན་ཆེན་པདྨ་ལས་ཀྱི་རིགས༔ སངས་རྒྱས་སྲས་འཁོར་བཅས་པ་མ་ལུས་ཀུན༔ གནས་འདིར་འགྲོ་བའི་དོན་ལ་སྤྱན་འདྲེན་
ནོ༔ བདག་སོགས་སྨིན་གྲོལ་མཛད་ཕྱིར་གཤེགས་སུ་གསོལ༔ བཛྲ་ས་མ་ཡཱ་ཛ་ཛ༔ བརྟན་པར་བྱ། ཤེས་རབ་བདེ་བ་བསྐྱེད་པའི་དབང་༔ ཨ་ལི་གཏད་ལ།
ཨཱཿ རང་བྱུང་དབྱངས་ཀྱི་ཡི་གེ་འདིའི༔ སྐལ་ལྡན་བུ་ལ་དབང་བསྐུར་བས༔ མཚན་བཟང་སོ་གཉིས་ཡོངས་རྫོགས་ནས༔ དབྱངས་ལས་བྱུང་བའི་ཆོས་

རྫོགས་ཤིང་༔ ཤེས་རབ་བདེ་བ་བསྐྱེད་པར་གྱུར༔ ཨོཾ་ཨ་ཨཱཿ སོགས་ནས། ཨོཾ་ཨཱཿ ཐབས་ཀྱི་དགའ་བ་བསྐྱེད་པའི་དབང་༴ ཀ་ལི་གཏད་ལ། ཀཿ
རང་བྱུང་གསལ་བྱེད་ཡི་གེ་འདིའི༔ སྐལ་ལྡན་བུ་ལ་དབང་བསྐུར་བས༔ དཔེ་བྱད་བཟང་པོ་བརྒྱད་ཅུ་ཐོབ༔ ཆོས་ཀུན་དོན་ལ་དབང་འབྱོར་དང་༔ ཐབས་
ཀྱི་དགའ་བ་བསྐྱེད་པར་གྱུར༔ ཀ་ཁ་ག་གྷ་ང་སོགས་ནས། ཧ་ཀྵ༔ བུམ་པའི་དབང་གིས་ལུས་གཞལ་ཡས་ཁང་དུ་སྦྱོར༔ བདུད་རྩིའི་ཆུས་རིག་པ་ལྷ་རུ་སྦྱོར་
བའི་དབང་༔ བུམ་པ་ཐོགས་ལ། ཧྲཱིཿཀཱ༔ རིན་ཆེན་མཚན་ལྡན་བུམ་དབང་གིས༔ སྒྱུ་ལུས་གཞལ་ཡས་ཁང་དུ་སྦྱོར༔ སྙིང་པོའི་བཅུད་ཀྱི་བདུད་རྩིའི་ཆུས༔
རིག་པ་གཞལ་ཡས་ལྷ་རུ་བསྒྱུར༔ གཞལ་ཡས་ལྷ་དང་བཅས་པའི་དབང་༔ སྐལ་ལྡན་རྒྱུད་ལ་ཡོངས་རྫོགས་ཤོག༔ ཧ་ཀྵ་མ་ལ་ཝ་ར་ཡཾ༔ ཀཱ་ཡ་ཨ་བྷི་

༄༅།          །ཥིཉྩཨོཾ༔ བྱང་སེམས་མགྲིན་པར་བསྐྱིལ་བས་ངག་གི་བདེན་པ་འགྲུབ་པའི་དབང་༔ བྷན་དྷ་བདུད་རྩི་གཏད། བྷནྡྷ་བདུད་རྩིའི་དབང་
མཆོག་འདིས༔ ངག་དབང་སྔགས་སུ་རང་གྲོལ་ནས༔ ཅི་སྨྲས་བདེན་པའི་དོན་ཆེན་འགྲུབ༔ ངག་གིས་བདེན་པ་འགྲུབ་པར་ཤོག༔ རྩ་སྔགས། ཝཱཀྐ་ཨ་
བྷི་ཥིཉྩཨཱཿ རྒྱུད་སྡེའི་དོན་ལ་དབང་ཞིང་འགྲོ་བའི་དོན་བྱེད་པའི་དབང་དབྱངས་གསལ་གྱི་འཁོར་ལོ་གཏད། ཨཱཿ དབྱངས་གསལ་སྔགས་ཀྱི་འཁོར་ལོའི་དབང་།
མཆོག་འདིས༔ སྐལ་ལྡན་ངག་གི་ནུས་པ་སྨིན་གྱུར་ནས༔ ལེགས་བཤད་རྒྱུད་སྡེའི་དོན་ལ་ལོངས་སྤྱོད་ཅིང་༔ འགྲོ་བ་ཞི་བའི་གནས་སུ་ཁྲིད་པར་ཤོག༔ རྩ་
སྔགས། ཝཱཀྐ་ཙིཏྟ་ཨ་བྷི་ཥིཉྩ་ཨཱཿ ཕུང་པོ་རིགས་ལྔར་སྦྱོར་ཞིང་ཡུམ་ལྔའི་མཁའ་ཀློང་དག་པར་རྒྱལ་བ་ཀུན་གྱི་ཡེ་ཤེས་ཀྱི་ཡོན་ཏན་ཡོངས་སུ་རྫོགས་པར་འཛིན་

པའི་དབང་༴ ཐུགས་ཕྱག་མཚན་གྱི་དབང་ནི། འཁོར་ལོ་གཏད། ཨོཾ༔ རྩིབས་སྟོང་ལྡན་པའི་འཁོར་ལོའི་ལྟེ་བ་ན༔ སངས་རྒྱས་ཞིང་ཁམས་ཉི་ཤུ་རྩ་ལྔའི་དབང་༔ རིག་
པ་རྩལ་གྱི་གཏི་མུག་རང་གྲོལ་ནས༔ ཆོས་དབྱིངས་ཡེ་ཤེས་དོན་ལ་སྤྱོད་པར་ཤོག༔ ཨོཾ་ཛྙཱ་ན་དྷརྨཱ་དྷརྟུ་ཨོ་ཨ་བྷི་ཥིཉྩ་ཨོཾ༔ རྡོ་རྗེ་གཏད། ཧཱུཾ༔ ཆོས་ཉིད་
འགྱུར་བ་མེད་པའི་རྡོ་རྗེ་ཡིས༔ གནས་སུ་རྒྱལ་བའི་ཞིང་ཁམས་ལྷར་བཅས་ཀྱིས༔ དབང་བསྐུར་མཆོག་གིས་ཞེ་སྡང་རང་གྲོལ་ནས༔ མེ་ལོང་ཡེ་ཤེས་དོན་
ལ་སྤྱོད་པར་ཤོག༔ ཧཱུཾ་ཛྙཱ་ན་དྷརྟུ་ཨ་བྷི་ཥིཉྩ་ཧཱུཾ༔ ནོར་བུ་གཏད། ཏྲཱཾ༔ འདོད་འབྱུང་ཡིད་བཞིན་དབང་གི་བསམ་འཕེལ་ལ༔ སྟོན་པའི་བསྟན་པ་སྙིང་པོ་
འདོད་འབྱུང་ཆོས༔ དབང་མཆོག་ཉོན་མོངས་ང་རྒྱལ་རང་གྲོལ་ནས༔ མཉམ་ཉིད་ཡེ་ཤེས་དོན་ལ་སྤྱོད་པར་ཤོག༔ ཏྲཱ་ཛྙཱ་ན་དྷརྟུ་ཏྲཱཾ་ཨ་བྷི་ཥིཉྩ་ཏྲཱཾ༔ པདྨ་

ལས་འགྲོ་བ་བསྒྲལ་བའི་དབང་༴ རྡོར་དྲིལ་གཏང། ཧྲཱིཿ ཡོན་ཏན་རྩལ་ཆེན་རྫོགས་པའི་ཟེར་མདངས་ལས༔ བསྟན་དང་འགྲོ་རྣམས་གང་ལ་གང་འདུལ་གྱི་
ཕྲིན་ལས་འགྲོ་བ་བསྒྲལ་བའི་དབང་མཆོག་གིས༔ ནམ་མཁས་གར་ཁྱབ་གདུལ་བྱ་འདུལ་བར་ཤོག༔ སརྦ་ཀརྨ་ཨ་བྷི་ཥིཉྩ་ཨཱཿ དེས་གྲུབ་བོ།། ༈ བཞི་
པ་ཟུང་འཇུག་བླ་ན་མེད་པའི་སྙིང་པོ་ཡང་གསང་གི་རྒྱུད་སྡེ་ཐ་དག་ལ་འཇུག་པར་དབང་ཞིང་ལམ་འབྲས་བུ་དང་བཅས་པའི་སྣོད་དུ་བྱེད་པ་དཔལ་ཧེ་རུ་ཀ་དགྱེས་པ་
རྡོ་རྗེའི་སྨིན་བྱེད་ཀྱི་ཆེད་དུ་མཎྜལ་ཕུལ། གསོལ་བ་འདེབས་པ་ནི། ཀྱཻ༔ རྡོ་རྗེ་སློབ་དཔོན་བརྩེ་བས་དགོངས༔ བདག་ཅག་བླ་མའི་རྗེས་སུ་འཛིན༔
གཉིས་མེད་ཀྱི་རྡོ་རྗེ་ཡི༔ སྨིན་མཛད་དབང་མཆོག་བསྐུར་དུ་གསོལ༔ དགྱེས་པ་རྡོ་རྗེའི་དཀྱིལ་འཁོར་དུ༔ རྗེས་སུ་འཛིན་པར་མཛད་དུ་གསོལ༔ ལན་དུ།

༄༅། །གཏད༔ ཧྲཱིཿ འདབ་སྟོང་ལྡན་པའི་ཕྱག་འཚན་པདྨ་ལས༔ གདུལ་བྱ་འདུལ་བྱེད་སྔགས་ཀྱི་སྒྲ་སྒྲོགས་པའི༔ དབང་མཆོག་ཟབ་མོ་
འདོད་ཆགས་རང་གྲོལ་ནས༔ སོར་རྟོགས་ཡེ་ཤེས་དཔལ་ལ་སྤྱོད་པར་ཤོག༔ ཧྲཱིཿཛྙཱ་ན་དྷརྟུ་ཨ་བྷི་ཥིཉྩ་ཧྲཱིཿ སྣ་ཚོགས་རྡོ་རྗེ་གཏད། ལས་བཞིའི་སྙིང་པོ་
སྣ་ཚོགས་རྡོ་རྗེ་ལས༔ ཕྲིན་ལས་ལྷུན་གྲུབ་རྒྱུད་ཀྱི་རང་སྒྲ་སྒྲོགས༔ དབང་མཆོག་ཟབ་མོས་ཕྲག་དོག་རང་གྲོལ་ནས༔ བྱ་གྲུབ་ཡེ་ཤེས་དགོངས་པ་རྫོ་གས་
པར་ཤོག༔ ཨཱཿཛྙཱ་ན་དྷརྟུ་ཨ་བྷི་ཥིཉྩ་ཨཱཿ ཡུམ་ལྔའི་ཕྱག་མཚན་གཏང། ཨཱོཾཿ གསང་ཆེན་ཡུམ་ལྔའི་མཁའ་ཀློང་ཡངས་པ་ན༔ རྒྱལ་བ་ཐམས་ཅད་ཡེ་ཤེས་ཀློང་དུ་
བསྡུད༔ ཡེ་ཤེས་སྙིང་པོར་ཡོན་ཏན་ཡོངས་རྫོགས་ཀྱི༔ སྙིང་པོ་ཐུགས་ཀྱི་སྲས་ལ་དབང་མཆོག་བསྐུར༔ མཱུཾ་ལཱཾ་མཱཾ་པྱཱཾ་ཏཱཾ་སརྦ་དྷརྨཱ་གུ་ཎ་ཨ་བྷི་ཥིཉྩ་ཧཱུཾ༔ ཕྲིན་

༄༅། །ཧོཿ ཉོན་དང་དད་ཐོས་སྐལ་ལྡན་ཉོན༔ ཐབས་ཀྱི་ཁྱད་པར་ཕ་ཡི་རྒྱུད༔ ཤེས་རབ་བདེ་བ་མ་ཡི་རྒྱུད༔ འདི་ཉིད་གཉིས་མེད་
ཟབ་མོའི་རྒྱུད༔ གཞན་ལས་ཁྱད་པར་འཕགས་པའི་ཆོས༔ ཟབ་མོའི་ཆོས་འདི་ཁྱོད་ལ་བསྟན༔ ཟབ་མོ་དོན་གྱི་དབང་མཆོག་ལ༔ སེམས་ཀྱི་འཛིན་ཕུར་
ཐོབ་པ་གཅེས༔ སྐྱབས་སེམས་སྡོམ་བཟུང་དང་། ཡེ་ཤེས་དབབ་པ་ནི། པད་ཉིའི་སྟེང་དུ་ཧཱུཾ་མཐིང་ནག་ཡོངས་སུ་གྱུར་པ་ལས༔ ཁྱེད་རང་རྣམས་ཧེ་རུ་ཀ་སྔོན་པོ་ཞལ་གཅིག་
ཕྱག་གཉིས་པ༔ གཡས་རྡོ་རྗེ་རྩེ་ལྔ་པ་ཕྱར་ཐབས་དང༌། གཡོན་ཐོད་པ་ཁྲག་གིས་བཀང་བ་ཐུགས་ཀར་བསྣམས་པ། གྲུ་མོ་ན་ཁ་ཊཾ་ཀ་རྩེ་གསུམ་པ་བ་དན་
གསུམ་གྱིས་བརྒྱན་པ་འཆང་ཞིང་། སྤྱན་གསུམ་དང་ལྡན་པ། མཆེ་བ་རྣོན་པོ་བཞི་ཅུང་ཟད་གཙིག་པའི་དབུ་སྐྲ་གྱེན་དུ་བརྗེས་པའི་ཁྲོ་འཛུམ་གྱི་ཉམས་ཅན།

ཕྱག་རྒྱ་དྲུག་དང་མགོ་ཕྲེང་མི་ལྤགས་ན་བཟས་ཀླུབས་པ། ཞབས་གཉིས་གཡས་བརྐྱང་གཡོན་བསྐུམ་པའི་ཕྱེད་སྐྱིལ་གྱིས་རོའི་གདན་ལ་བཞུགས་པའི་ཐུགས་ཀར་
ཧཱུཾ་མཐིང་ཀ་གསལ་བ་ལས་འོད་ཟེར་འཕྲོས་འོག་མིན་ནས་ཡེ་ཤེས་པ་སྤྱན་དྲངས་ཏེ་ཐིམ། ཡེ་ཤེས་མཆོག་གི་རང་བཞིན་གྱིས༔ དགྱེས་པ་རྡོ་རྗེའི་ཡུམ་དང་
བཅས༔ སྒྲུབ་མཆོག་བྱིན་གྱིས་རླབས་པའི་ཕྱིར༔ གནས་འདིར་སྤྱན་འདྲེན་གཤེགས་སུ་གསོལ༔ ཨོཾ་བཛྲ་ས་མ་ཡ་ཛ་ཛ༔ བརྟན་པར་བྱ། བུམ་པ་བསྐྱེད་
པའི་བདུད་རྩིའི་ཆུས་སྒྱུ་མའི་ལུས་ལྷ་རུ་གྲོལ་བར་མོས། བུམ་པ་ཐོགས། ཧཱུཾ༔ བུམ་པའི་ཡེ་ཤེས་བདུད་རྩི་འདིས༔ སྐལ་ལྡན་ཕུང་པོའི་ཁམས་སྨིན་ཅིང་
ཕུང་པོ་སྒྱུ་མའི་ལྷར་གྲོལ་ནས༔ སྤྲུལ་སྐུས་འགྲོ་དོན་ལྷུན་གྲུབ་ཤོག༔ ཨོཾ་ཧཱུཾ་སྭཱ་ཧཱ༔ ཨོ་དེ་ཝ་པི་ཙུ་བཛྲ་ཧཱུཾ་ཕཊཿ ཀཱ་ཡ་ཨ་བྷི་ཥིཉྩ་ཨོཾཿ བྱང་སེམས་

༄༅། །བྷནྡྷའི་བཅུད་ལ་རོལ་པས་རྩ་དང་རླུང་ངག་སྔགས་སུ་གྲོལ༔ བྷནྡྷའི་བདུད་རྩི་གཏད། ཧཱུཾ༔ བྷནྦྷ་ཡེ་ཤེས་བདུད་རྩི་འདིས༔ སྐལ་ལྡན་
ངག་དང་རྩ་སྨིན་ཅིང་༔ སྔགས་དང་རླུང་གིས་རྣམ་གྲོལ་ནས༔ ལོངས་སྐུའི་འགྲོ་དོན་ལྷུན་གྲུབ་ཤོག༔ རྩ་སྔགས། ཝཱཀྐ་ཨ་བྷི་ཥིཉྩ་ཨཱཿ སྒྲིབ་བྲལ་གྱི་ཡེ་
ཤེས་མེ་ལོང་ལྟ་བུ་ཉིད་ཤེས་རབ་མའི་མཁའ་དབྱིངས་ཉི་མའི་རང་བཞིན་ཅན་ལ་བརྟེན་ནས་དགའ་བཞིའི་རྗེས་ཐོག་ཏུ་མཐོང་བའི་བརྡ་སིནྡྷུ་རའི་ཆོས་འབྱུང་གིས་སྤྲད་
པས་ཐིག་ལེ་བདེན་པ་གཉིས་ཀྱི་བདག་ཉིད་སྨིན་ཏེ་ཡིད་ཆོས་སྐུར་གྲོལ ཤེས་རབ་ཡེ་ཤེས་ཀྱི་མེ་ལོང་སིནྡྷུ་ར་གཏད། ཧཱུཾ༔ དགའ་བ་བཞི་ནི་ཆོས་ཀྱི་དབྱིངས༔ འདི་
ནི་ཆོས་ཀྱི་འབྱུང་གནས་ཏེ༔ རྣམ་པར་གྲོལ་བའི་ཡེ་ཤེས་ཀྱི༔ ཆོས་སྐུའི་འགྲོ་དོན་ལྷུན་གྲུབ་ཤོག༔ རྩ་སྔགས། ཙིཏྟ་ཨ་བྷི་ཥིཉྩ་ཧཱུཾ༔ དབང་དོན་ལ་མཉམ་

པར་བཞག་བཞིན་མཚོན་པ་ཚིག་གིས་བརྡ་སྤྲད་པས་རང་གྲོལ་བདེ་བ་ཆེན་པོ་ངོ་བོ་ཉིད་སྐུ་མངོན་དུ་བྱས་པར༴ དྲིལ་བུ་བསིལ་ལ། ཧཱུཾ༔ དཔེ་མཚོན་ཚིག་གི་ལྡེ་
མིག་གིས༔ སྐྱེ་འགག་གནས་གསུམ་གནས་སྟོན་ནས༔ རང་གྲོལ་བདེ་བ་ཆེན་པོའི་སྐུར༔ ངོ་བོ་ཉིད་ཀྱིས་འགྲོ་འདུལ་ཤོག༔ སརྦ་དྷམཱདྷརྟུ་ཨཱཿ དེས་
གྲུབ་བོ།། ༈ དེས་ཤིན་ཏུ་ཟབ་པ་རྒྱུད་སྡེ་བཞིའི་སྐོར་རྫོགས་ནས༔ ད་རབ་ཏུ་ཟབ་པ་འཇམ་དཔལ་རྩ་བའི་སྐོར་ལ། བླ་མ་དང་ལྷག་པའི་ལྷའི་ཚུལ་
དུ་སྒྲུབ་པ་གཉིས་ཀྱི། དང་པོ་ལའང་བླ་མ་སྤྲུལ་སྐུར་སྒྲུབ་པ། བླ་མ་ལོངས་སྐུར་སྒྲུབ་པ། གཉིས་པ་ལྷག་པའི་ལྷའི་ཚུལ་དུ་བསྒྲུབ་པ་ལའང་ཞི་དྲག་གཉིས།
དེ་དག་གི་གྲོལ་བྱེད་དང་བཅས་པ་བཞུགས་པའི། དང་པོ་བི་མ་ལ་ནི་རྒྱལ་བ་ཀུན་འདུས་ཀྱི་ངོ་བོ་ཟབ་དོན་སྙིང་པོའི་བཀའི་ཆུ་བོ་ཆེན་པོའི་མངའ་བདག་འཕོ་བ་

༄༅། །ཆེན་པོའི་སྐུར་བཞེངས་ནས་རི་བོ་རྩེ་ལྔར་ད་ལྟའང་བཞུགས་ཤིང་བོད་ཀྱི་གདུལ་བྱ་སྐྱོངས་བར་ཞལ་གྱིས་བཞེས་པ་ཐུགས་རྒྱུད་བསྐུལ་བ་ཙམ་
གྱིས་སྐལ་ལྡན་བྱིན་གྱིས་རླབས་ནུས་པ་དེ་ཉིད་ཀྱིས་རང་གི་སྒྲུབ་པ་རང་གི་མཛད་ནས་ཕྱི་རབས་ཀྱི་དོན་དུ་སྦས་པ་དེ་ཉིད་ཀྱི་བྱིན་རླབས་ཟབ་མོ་ཞུ་བའི་ཆེད་དུ་མཎྜལ་
ཕུལ་ནས་གསོལ་བ༴ མཱུཾ༔ བདེ་བར་གཤེགས་པ་ཐམས་ཅད་ཀྱི༔ རིགས་འདུས་མཆོག་གི་པཎྜི་ཏ༔ བདག་ལ་ཐུགས་རྗེས་ཉེར་དགོངས་ལ༔ བྱིན་
གྱིས་རླབས་པར་མཛད་དུ་གསོལ༔ ལན་དུ། ཧོཿ དུས་གསུམ་རྒྱལ་བ་དགྱེས་ཕྱིར་དང་༔ དོན་གཉིས་ལྷུན་གྱིས་གྲུབ་པའི་ཕྱིར༔ སྒོ་གསུམ་དུལ་ཞིང་
མཉམ་པ་ཉིད༔ ཐབས་མཆོག་འདི་ཡིས་འགྲོ་དོན་གྱིས༔ སྐྱབས་སེམས་སྡོམ་བཟུང་བྱ། ཡེ་ཤེས་དབབ་པ་ནི། དྲི་མེད་པདྨ་དང་ཐབས་ཤེས་ཉི་ཟླའི་གདན་གྱི་སྟེང་དུ་ཨཱཿ

ཡིག་དཀར་པོ་ལས་ཁྱེད་རང་རྣམས་དུས་གསུམ་སངས་རྒྱས་ཐམས་ཅད་ཀྱི་ངོ་བོ་གཅིག་ཏུ་འདུས་པའི་པཎྜི་ཏ་བི་མ་ལ་མི་ཏྲ་ཞལ་གཅིག་ཕྱག་གཉིས་སྐུ་མདོག་དཀར་
ལ་དམར་བའི་མདངས་ཆགས་པ༔ ཕྱག་གཡས་རིགས་ཀྱི་རྡོ་རྗེ་ཐུགས་ཀར་འཛིན་ཅིང་༔ གཡོན་པས་བྷནྡྷ་བདུད་རྩིས་བཀང་བ་ལྟེ་བར་འཛིན་པ༔ ཞབས་
རྡོ་རྗེའི་སྐྱིལ་མོ་ཀྲུང་གིས་བཞུགས་པ༔ པཎྜི་ཏའི་ཆ་བྱད་ཅན་དུ་སྒོམས༔ དེ་ནས་ཁྱེད་རང་རྣམས་ཀྱིས་སློབ་དཔོན་བི་མ་ལ་དང་དབྱེར་མེད་པ་ལ་དད་གུས་ཆེན་སྒྱུ
པོ་མཛོད༔ དེའི་རྐྱེན་གྱིས་སློབ་དཔོན་གྱི་ཐུགས་ཀའི་འོད་ཟེར་གྱིས་བསྐུལ་བས་རྒྱ་ནག་རི་བོ་རྩེ་ལྔ་ལ་སོགས་སངས་རྒྱས་ཀྱི་ཞིང་ཁམས་རྣམས་ནས་པཎ་ཆེན་བི་མ་
མི་ཏྲ་འཁོར་རིག་འཛིན་ཚོམ་བུ་འབུམ་ཕྲག་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་སྐོར་བ་བྱོན་ནས་བྱིན་གྱིས་རླབས་ཤིང་ཐིམ་པར་དམིགས། ཧཱུཾ་ཧྲཱིཿ

༄༅། །རྒྱ་ནག་ཕོ་བྲང་རི་བོ་རྩེ་ལྔ་ནས༔ སངས་རྒྱས་སྟོང་གི་ཕྲིན་ལས་རྨད་བྱུང་བ༔ འཆི་མེད་རིག་འཛིན་བི་མ་མི་ཏྲར་གྲགས༔ བདག་
ཀྱང་ཁྱོད་ཀྱི་གདུང་སོབ་བརྒྱུད་འཛིན་གྱིས༔ བྱིན་གྱིས་རླབས་ཕྱིར་གནས་འདིར་གཤེགས་སུ་གསོལ༔ བཛྲ་ས་མ་ཡ་ཛ་ཛ༔ ཨེ་མ་མགོན་པོ་ཐུགས་རྗེ་ཅན༔
བདག་ཅག་རྒྱུད་འཛིན་བྱིན་རླབས་ཕྱིར༔ རྟེན་མཆོག་འདི་ལ་བརྟན་པར་བཞུགས༔ བདག་རྒྱུད་བྱིན་གྱིས་བརླབ་ཏུ་གསོལ༔ ཀྱེ་མ་ཀྱི་ཧུད་པཎ་ཆེན་ཐུགས་
རྗེ་ཅན༔ བདག་ཅག་གཅོང་རོང་གནས་སུ་ལྟུང་བ་ལ༔ མྱུར་དུ་རྣམ་མཁྱེན་སངས་རྒྱས་ཐོབ་པའི་ཐབས༔ ཐུགས་རྗེས་ཟུངས་ཤིག་བི་མ་མི་ཏྲ་ཁྱེད༔ ཀྱཻ་
མ་ཀྱི་ཧུད་པཎ་ཆེན་ཐུགས་རྗེ་ཅན༔ བདག་ཅག་འཁོར་བའི་གནས་སུ་འཁོར་བ་ལས༔ འཁོར་བའི་འཁྲུལ་འཁོར་མྱུར་དུ་གཞོམ་པའི་ཐབས༔ ཐུགས་རྗེ་

ཟུངས་ཤིག་བི་མ་ལ་མི་ཏྲ༔ ཀྱེ་མ་ཀྱི་ཧུད་པཎ་ཆེན་ཐུགས་རྗེ་ཅན༔ ལྔ་བརྒྱ་ཐ་མའི་འགྲོ་བ་དུག་ལྔ་རྒྱས༔ འགྲོ་བའི་དོན་ཡང་ཡོད་པར་མ་གྱུར་ན༔ ཞི་
བའི་དབྱིངས་སུ་མྱུར་དུ་ཁྲིད་པའི་ཐབས༔ ཐུགས་རྗེ་ཟུངས་ཤིག༴ ཀྱེ་མ་ཀྱི་ཧུད་པཎ་ཆེན༴ བདག་ནི་འཁྲུལ་པའི་ཐོག་ཏུ་ཉིང་འཁྲུལ་བསྣན༔ འཁྲུལ་
པ་རང་སར་མྱུར་དུ་གྲོལ་བའི་ཐབས༔ ཐུགས་རྗེ་ཟུངས་ཤིག༴ ཀྱེ་མ་ཀྱི་ཧུད་པཎ་ཆེན་ཐུགས་རྗེ་ཅན༔ ལུས་ཐོག་འདི་ནས་ཞི་བར་མ་ཁྲིད་ན༔ གནས་
ངན་འཁོར་བའི་ཟུག་རྔུ་བཟོད་གླགས་མེད༔ ཟག་བཅས་ཕུང་པོ་འོད་སྐུར་གྲོལ་བའི་ཐབས༔ ཐུགས་རྗེས་ཟུངས་ཤིག་བི་མ་ལ་མི་ཏྲ༔ ཅེས་རོལ་མོ་དྲག་ཏུ་སྦིར་ལ་ཡུད་
ཙམ་ཤེས་པ་གཏད་མེད་དུ་བཏང་། བརྟན་པར་བྱ། བུམ་པའི་དབང་གིས་ལུས་སྦྱིན་པར་མོས༔ བུམ་པ་ཐོགས་ལ། མཱུཾ༔ སངས་རྒྱས་བྱང་སེམས་འདུས་པའི་སྐུ༔ དཀྱིལ་སྤྱི་

༄༅། །འཁོར་བུམ་པའི་བྱིན་རླབས་ཀྱིས༔ སྐལ་ལྡན་ལུས་ནི་སྤྲུལ་པའི་སྐུར༔ འགྲོ་བའི་དོན་རྣམས་ལྷུན་གྲུབ་ཤོག༔ ཨོཾ་ཨཱཿཧཱུཾ་གུ་རུ་བཱི་
མ་ལ་མི་ཏྲ་བཛྲ་སཏྭ་ཨཱཿདྷརྨཱ་ཀཱ་ཡ་སིདྡྷི་ཧཱུཾ་ཧྲཱིཿ ཀཱ་ཡ་ཨ་བྷི་ཥིཉྩ་ཨོཾ༔ པཎ་ཆེན་གྱི་སྐུ་གྲངས་མེད་པ་འཕྲོས། རྒྱལ་བ་རྣམས་དང་དབྱེར་མེད་པའི་དབང་ཐོབ༔
སྐུ་གཏད། སངས་རྒྱས་མ་ལུས་འདུས་པའི་སྐུ༔ རིགས་འདུས་པཎྜི་ཏ་ཡི་དབང་༔ འདི་ལ་བྱིན་གྱིས་བརླབས་པར་མཛོད༔ རྒྱལ་བ་རྣམས་དང་དབྱེར་མེད་
ཤོག༔ རྩ་སྔགས། ཀཱ་ཡ་ཨ༔ སློབ་དཔོན་པཎ་ཆེན་དང་དབྱེར་མེད་པའི་ཐུགས་ཀའི་སྔགས་ཕྲེང་ལས་སྔགས་ཕྲེང་འཕྲོས་ཞལ་ནས་ཐོན་ཞལ་དུ་ཞུགས་ཐུགས་
ཀར་ཐིམ་པས་མདོ་རྒྱུད་མ་ལུས་པའི་གསུང་ལ་དབང་བའི་དབང་ཟ ཕྲེང་བ་གཏད་ལ། མཱུཾ༔ དམ་ཆོས་མ་ལུས་འདུས་པའི་གསུང་༔ མདོ་རྒྱུད་ཐ་དག་འདུས་

པའི་དབང་༔ འདི་ལ་བྱིན་གྱིས་བརླབས་པར་མཛོད༔ མཁྱེན་རབ་བློ་གྲོས་དབྱེར་མེད་ཤོག གོང་གི་རྩ་སྔགས་ལན་གསུམ་རྗེས་ཟློས། དབྱངས་གསལ་ཡེ་དྷར་གྱིས་མེ་ཏོག་འཐོར་ལ་
བརྟན་པར་བྱ། ཝཱཀྐ་ཨ་བྷི་ཥིཉྩ་ཨཱ༔ ཤེལ་གྱི་བརྡ་ཐབས་ཀྱིས་ཀུན་མཁྱེན་ཡེ་ཤེས་ཀྱི་ཐུགས་དབང་༔ ཤེལ་སྙིང་གར་བཞག མཁྱེན་རབ་བློ་གྲོས་ཡངས་པའི་ཐུགས
རྣམ་པར་གྲོལ་བའི་ཡེ་ཤེས་དབང་༔ འདི་ལ་བྱིན་གྱིས་བརླབས་པར་མཛོད༔ ཀུན་མཁྱེན་འགྲོ་བའི་དོན་བྱེད་ཤོག༔ རྩ་སྔགས། ཙིཏྟ་ཨ་བྷི་ཥིཉྩ་ཧཱུཾ༔ ༔
གླེགས་བམ་བྱུང་སྙིང་ཁར་ཐིམ་པས་བསྟན་འགྲོའི་དོན་བྱེད་པའི་དབང་༴ གླེགས་བམ་གཏད་ལ། མཱུཾ༔ རྒྱལ་བའི་བཀའ་རྣམས་འཛིན་པ་དང་༔ སངས་རྒྱས་བསྟན་
པ་སྐྱོང་བ་དང་༔ འགྲོ་ལ་དམ་ཆོས་སྟོན་པ་དང་༔ ཁམས་གསུམ་འགྲོ་བའི་དོན་བྱེད་ཤོག༔ དབྱངས་གསལ་ཡེ་དྷར་གྱིས་མེ་ཏོག་འཐོར། མཱུཾ༔ ཕྱོགས་བཅུའི་སངས་

༄༅། །རྒྱས་རྣམས་ཀྱི་མཚན་དཔེའི་ཡོན་ཏན་དང་༔ མཛད་པ་ཕྲིན་ལས་གང་ལ་གང་འདུལ་དཔལ་མངའ་བ༔ ནམ་མཁས་ཁྱབ་ཚད་འགྲོ་བའི་
དོན་ཀུན་མ་ལུས་པའི༔ ལྷུན་གྱིས་གྲུབ་པའི་བཀྲ་ཤིས་དེས་ཀྱང་བྱིན་གྱིས་རློབས༔ མེ་ཏོག་འཐོར། དེས་གྲུབ་བོ།། ༈ གཉིས་པ་བླ་མ་ལོངས་སྐུ་མཁྱེན་
རབ་དབང་ཕྱུག་གི་ངོ་བོར་སྒྲུབ་སྟེ་བླ་ན་མེད་པའི་ཡེ་ཤེས་དང་ལྡན་པས་དོན་གཉིས་ལྷུན་གྲུབ་ཏུ་འབྱུང་བའི་འཇམ་དཔལ་ཡེ་ཤེས་སེམས་དཔའི་དབང་བསྐུར་གྱི་ཆེད་
དུ་མཎྜལ་ནས། གསོལ་བ༴ ཀུན་མཁྱེན་ཡེ་ཤེས་ཕུང་པོ་ཅན༔ སྲིད་པའི་དྲྭ་བ་རྣམ་འཇོམས་པ༔ དེ་རིང་བཤད་པའི་རིན་ཆེན་གཏེར༔ དབང་བསྐུར་
དམ་པ་སྩལ་དུ་གསོལ༔ ལན་དུ། དྷཱིཿ སངས་རྒྱས་ཀུན་གྱི་སྐུ་གསུང་ཐུགས༔ དབང་གི་དམ་པ་མཆོག་ཏུ་དབང་༔ དབང་འདི་ཐོབ་པའི་ཡོན་ཏན་གྱིས༔

ཕྲིན་ལས་མཉམ་པ་ཉིད་དུ་གྲོལ༔ སྐྱབས་སེམས་སྡོམ་བཟུང་བྱ། ཡེ་ཤེས་དབབ་པ་ནི། པད་ཟླའི་སྟེང་དུ་མཱུཾཿདམར་སེར་གྱི་འཕྲོ་འདུ་ལས་རྒྱལ་བ་རྣམས་ཀྱི་མཁྱེན་རབ་བསྡུས་
པ༑ སེམས་ཅན་ཐམས་ཅད་ཀྱི་མི་ཤེས་པའི་སྒྲིབ་པ་བསལ་ནས། ངོ་བོ་པཎ་ཆེན་བི་མ་ལ་ཉིད་ལ་རྣམ་པ་མཁྱེན་རབ་དབང་ཕྱུག་སྐུ་མདོག་དམར་སེར་འོད་ཟེར་
བྱེ་བ་ཕྲག་བསམ་གྱིས་མི་ཁྱབ་པས་འཁྱུད་པ། གཡས་ཤེས་རབ་ཀྱི་རལ་གྲི་མཁའ་ལ་ཕྱར་བ། གཡོན་ཨུཏྤལ་བསྣམས་པའི་ཟེའུ་འབྲུའི་སྟེང་དུ་སྟོང་ཕྲག་བརྒྱ་
པའི་གླེགས་བམ་བསྣམས་པ། ཞབས་རྡོ་རྗེའི་སྐྱིལ་ཀྲུང་དུ་བཞུགས་པའི་ཐུགས་ཀར་ཤེས་རབ་ཀྱི་རལ་གྲིའི་སོ་ཡུའི་མཚམས་ན་མཱུཾ་དམར་སེར་གསལ་བར་གྱུར།
ཨོཾ་ཝཱ་ཀི་ཤྭ་རི་ཨེ་ཧྱེ་ཧི་བྷ་ག་ཝན་མ་ཧཱ་ཀ་རུ་ཎི་ཀ་དྲི་ཤྱ་ཧོ༔ བཛྲ་ས་མ་ཡཱ་ཛ་ཛཿ བརྟན་པར་བྱ། བུམ་པ་པཎ་ཆེན་ཡེ་ཤེས་སེམས་དཔའི་ངོ་བོར་སྒྲུབ་པའི་ཆུས་

༄༅།          །སྐུ་རྡོ་རྗེར་སྨིན་པའི༴ བུམ་པ་ཐོགས་ལ། དྷཱ༔ བདེ་ཆེན་ལྷན་སྐྱེས་ཡེ་ཤེས་ཀྱི༔ རིམ་པ་དང་པོའི་ལེགས་གྲོལ་བ༔ སྨིན་བྱེད་ཡེ་
ཤེས་བདུད་རྩི་འདི༔ སྐལ་ལྡན་རྒྱུད་ལ་འཇུག་གྱུར་ཅིག༔ ཨོཾ་ཝཱ་ཀི་ཤྭ་རི་མུཾ༔ ཀཱ་ཡ་ཨ་བྷི་ཥིཉྩ་ཨོཾ༔ རྒྱལ་བས་ཇི་སྙེད་གསུང་པའི་ཆོས་ཀྱི་སྡུད་པོ ང་གྱུར་
ཏེ་ངག་གསུང་རྡོ་རྗེར༴ ཕྲེང་བ་གཏང་ལ། དྷཱི༔ རྒྱལ་བ་རྣམས་ཀྱིས་གང་གསུངས་པའི༔ ལེགས་པར་བཤད་པ་ཇི་སྙེད་པའི༔ ནུས་པའི་ཡེ་ཤེས་བདུད་རྩི་
འདི༔ སྐལ་ལྡན་རྒྱུད་ལ་འཇུག་གྱུར་ཅིག༔ རྩ་སྔགས། ཝཱཀྐ་ཨ་བྷི་ཥིཉྩ་ཨཱཿ འོད་གསལ་འདུས་མ་བྱས་པའི་དོན་བརྡ་ཡི་སྒོ་ནས་རྟོགས་ཏེ་ཐུགས་རྡོ་རྗེར༴
ཤེལ་སྙིང་ཁར་བཞག་ལ། དྷཱི༔ བདེ་ཆེན་ལྷན་སྐྱེས་ཡེ་ཤེས་དངོས༔ ཟབ་ཞི་སྤྲོས་དང་བྲལ་བ་ཡི༔ འོད་གསལ་འདུས་མ་བྱས་པའི་བཅུད༔ སྐལ་ལྡན་རྒྱུད་ལ་

འཇུག་གྱུར་ཅིག༔ རྩ་སྔགས། ཙིཏྟ་ཨ་བྷི་ཥིཉྩ་ཧཱུཾ༔ རྟེན་གཏོར་འཇམ་དཔལ་ཡེ་ཤེས་སེམས་དཔའ་ཉིད་སྤྱི་བོར་བཞག་པས་བསྐྱེད་རྫོགས་ནུས་པ་མྱུར་དུ་འབྱིན་
པའི་ཡོན་ཏན་རྡོ་རྗེར༔ གཏོར་མ་སྤྱི་བོར་བཞག་ལ། དྷཱི༔ བསྙེན་དང་བསྒྲུབ་པའི་ལས་སྦྱོར་དང་༔ བསྐྱེད་རྫོ་གས་རྫོགས་པ་ཆེན་པོ་དང་༔ རྣམ་པར་གྲོལ་བའི་
དཔལ་མཆོག་གི༔ ཡོན་ཏན་མཐའ་དག་ཡོངས་རྫོགས་ཤོག༔ ༔རྩ་སྔགས། སརྦ་གུརྞ་ཨ་བྷི་ཥིཉྩ་ཧཱུཾ༔ གླེགས་བམ་བྱུང་ལག་ཏུ་གཏད་པས་ཕྲིན་ལས་རྡོ་རྗེར
གླེགས་བམ་གཏད་ལ། དྷཱི༔ དུས་གསུམ་རྒྱལ་བ་མ་ལུས་པའི༔ ཕྲིན་ལས་རྣམ་བཞིའི་གང་འདུལ་གནད༔ མ་ལུས་ཡོངས་ཀྱི་དབང་རྫོགས་ནས༔ ཕྲིན་ལས་
ཐབས་ལ་མཁས་པར་ཤོག༔ རྩ་སྔགས། སརྦ་ཀརྨཱ་ཨ་བྷི་ཥིཉྩཧཱུཾ༔ དེས་གྲུབ་བོ།། ༈ དེ་ནས་གཉིས་པ་བླ་མ་ལྷག་པའི་ལྷའི་ཚུལ་དུ་སྒྲུབ་པ་ལ། རྒྱུད་

༄༅། །སྡེ་ཐམས་ཅད་ལ་འཇུག་པའི་ཡན་ལག་ཏུ་མཁྱེན་རབ་ཀྱི་ལྷར་སྒྲུབ་པ་དང་། འཆི་བདུད་བཟློག་ཕྱིར་དྲག་པོ་ཚེ་བདག་ཟིལ་གནོན་དུ་སྒྲུབ་
པ་གཉིས་ལས། དང་པོ་ལའང་ནང་ཚན་དུ་བཅུ་གཅིག་བཞུགས་པ་ལས། དང་པོ་མི་འཇིགས་པར་སྨྲ་བའི་སྤོབས་པ་ཐོབ་ཕྱིར་འཇམ་དཔལ་ཡེ་ཤེས་རྡོ་རྗེ་སྟེ།
ཆོས་དབྱིངས་ཡེ་ཤེས་གཏིང་གསལ་ཞིང་༔ མི་འཇིགས་སྨྲ་བའི་སྤོབས་པ་ཅན༔ ཞེས་གསུངས་པ་དེ་ཉིད་ཀྱི་སྣོད་རུང་དུ་བྱེད་པའི་དབང་བསྐུར་གྱི་ཆེད་དུ་མཎྜལ་
ཕུལ་ནས་གསོལ་བ༔ ཨེ་མ་སློབ་དཔོན་དགོངས་སུ་གསོལ༔ རང་བཞིན་རྫོགས་པ་ཆེན་པོ་ཡི༔ དཀྱིལ་འཁོར་མཆོག་གི་ཞལ་བསྟན་ཅིང་༔ སྨིན་པའི་
དངོས་གྲུབ་སྩལ་དུ་གསོལ༔ ལན་དུ། རང་བཞིན་རྫོགས་པ་ཆེན་པོའི་ལམ༔ རྒྱལ་བ་ཀུན་གྱི་མིང་ཆེན་པོ༔ སྨྲ་བའི་རླབས་ཆེན་སྐུར་བཞེངས་པའི༔ དཀྱིལ་

འཁོར་ཀློང་དུ་འཇུག་ཅིག་དང་༔ ཆོས་རྣམས་བཀའ་ཡི་དབང་ཐོབ་བོ༔ སྐྱབས་སེམས་སྡོམ་བཟུང་བྱ། ཡེ་ཤེས་དབབ་པ་ནི། པད་ཟླའི་སྟེང་དུ་མཱུཾཿ དམར་སེར་ལས་འཇམ་
དཔལ་རྡོ་རྗེ་ཞལ་གཡས་སྔོ་གཡོན་དམར་དབུས་དང་སྐུ་མདོག་དམར་སེར་ཅན༔ ཕྱག་དྲུག་གི་དང་པོ་གཉིས་རང་མདངས་ཀྱི་རིགས་མ་དབྱངས་ཅན་མ་དཀར་མོ་ལ་
འཁྱུད་པ༔ གཡས་ཀྱི་ལྷག་མ་གཉིས་ན་ཤེས་རབ་རལ་གྲི་དང་མདའ༔ གཡོན་འོག་གཉིས་ན་ཨུཏྤལ་དང་གཞུ་བསྣམས་པ་རྡོ་རྗེའི་སྐྱིལ་ཀྲུང་ཅན༔ དར་དང་
རིན་པོ་ཆེའི་བརྒྱན་པའི་ཐུགས་ཀར་ཟླ་སྟེང་མཱུཾ་གྱིས་མཚན་པར་གྱུར༔ སློབ་མས་དད་པའི་ཤུགས་བསྐྱེད་པ་དང་བདག་མདུན་གྱི་ཐུགས་ཀར་འོད་ཟེར་གྱིས་ཡེ་ཤེས་
པ་སྤྱན་དྲངས་ཏེ་ཐིམ། ཧཱུཾ༔ ཆོས་དབྱིངས་ཡེ་ཤེས་རང་བཞིན་ཀུན་ཏུ་བཟང་༔ རང་མདངས་མཁྱེན་བརྩེའི་སྐུར་བཞེངས་འཇམ་དཔལ་དབྱངས༔ གསང་

༄༅། །ཆེན་རྫོགས་པ་ཆེན་པོའི་གནད་བཀྲོལ་བའི༔ ལྷ་མཆོག་མཁྱེན་རབ་དབང་ཕྱུག་གཤེགས་སུ་གསོལ༔ བཛྲ་ས་མ་ཡཱ་ཛ་ཛ༔ བརྟན་
པར་བྱ། བུམ་པ་སངས་རྒྱས་ཀུན་གྱི་སྐུའི་བཅུད་འདུས་པས་སྤྲུལ་སྐུའི་འགྲོ་དོན་ནུས་པའི་དབང་ཐོབ་པར་མོས། བུམ་པ་ཐོགས་ལ། ཧྲཱིཿ སངས་རྒྱས་ཀུན་གྱི་ཡེ་
ཤེས་སྐུ༔ བཅུད་འདུས་བུམ་པའི་དབང་བསྐུར་བས༔ ལྷ་དབང་ལུས་ལ་རྫོགས་པ་དང་༔ སྤྲུལ་སྐུའི་འགྲོ་དོན་ལྷུན་གྲུབ་ཤོག༔ ཨོཾ་ཨཱམཱི་ཧཱུཾ༔ ཀཱ་ཡ་
ཨ་བྷི་ཥིཉྩ་ཨོཾ༔ བྱང་སེམས་བདུད་རྩིའི་ལོངས་སྐུའི་འགྲོ་དོན་ནུས་པའི་དབང་༔ བྷནྡྷ་མགྲིན་པར་བཞག་ལ། སངས་རྒྱས་ཀུན་གྱི་ཡེ་ཤེས་གསུང་༔ བཅུད་འདུས་
བྷནྡྷ་བདུད་རྩི་འདི༔ སྔགས་དབང་ངག་ལ་བསྐུར་བ་ཡིས༔ ལོངས་སྐུའི་འགྲོ་དོན་ལྷུན་གྲུབ་ཤོག༔ རྩ་སྔགས། ཝཱཀྐ་ཨ་བྷི་ཥིཉྩ་ཨཱཿ བརྡ་ཡི་སྒོ་ནས་

ཆོས་སྐུའི་འགྲོ་དོན༴ ཤེལ་དང་མེ་ལོང་གཏད་ལ། སངས་རྒྱས་ཀུན་གྱི་ཡེ་ཤེས་ཐུགས༔ རྟེན་འབྲེལ་ཤེལ་དང་མེ་ལོང་གི༔ ཏིང་འཛིན་སེམས་དབང་རྫོགས་པ་
དང་༔ ཆོས་སྐུའི་འགྲོ་དོན་ལྷུན་གྲུབ་ཤོག༔ རྩ་སྔགས། ཙིཏྟ་ཨ་བྷི་ཥིཉྩ་ཧཱུཾ༔ ཤེས་རབ་མའི་མཁའ་དབྱིངས་མཚོན་པ་སིནྡྷུ་རའི་དཀྱིལ་འཁོར་གྱིས་ངོ་བོ་ཉིད་
ཀྱི་སྐུའི་འགྲོ་དོན༴ མེ་ལོང་སནྡྷུ་ར་བཅས་གཏད། ཧྲཱིཿ སངས་རྒྱས་ཀུན་གྱི་ཡེ་ཤེས་དབང་༔ ཤེས་རབ་ལས་བྱུང་ཡེ་ཤེས་ཀྱི༔ རྩ་རླུང་ཡོན་ཏན་ཀུན་རྒྱས་ནས༔
ངོ་བོ་ཉིད་ཀྱིས་འགྲོ་འདུལ་ཤོག༔ རྩ་སྔགས། ཀཱ་ཡ་ཝཱཀྐ་ཙིཏྟ་དྷརྨཱ་མུ་ཏྲ་ཨ་བྷི་ཥིཉྩ་ཧཱུཾ༔ ཚིག་གི་དབང་གིས་འགྲོ་བ་རྣམས་ཐུགས་འཕྲད་མཉམ་པ་ཉིད་དུ་འགྲོ་བའི་
དབང་༔ ཚིག་དབང་ནི། ཧྲཱིཿ སངས་རྒྱས་ཀུན་གྱི་ཕྲིན་ལས་དབང་༔ རང་བྱུང་རྟོགས་པའི་ཡེ་ཤེས་ཀྱིས༔ འགྲོ་བའི་དོན་ཀུན་བྱེད་པ་ལ༔ ཐུགས་

༄༅། །འཕྲད་མཉམ་པ་ཉིད་གྲོལ་བའི༔ ཅི་སྨྲ་ཆོས་ཀྱི་འཁོར་ལོས་གཏམ༔ མཐོང་བ་དོན་ལྡན་མཉམ་པར་གྲོལ༔ ཨ་ཨ་ཕཊཿ བརྟེན་
གཏོར་ལྷའི་རང་བཞིན་གཏད་པས་རྒྱལ་བ་ཀུན་གྱི་ཐེག་པའི་བཅུད་ཐ་དག་གི་བཀའ་གཏད་པར་མོས། གཏོར་མ་ཐོགས་ལ། རྒྱལ་བ་རྣམས་ཀྱི་རང་བཞིན་སྐུ༔ ཐེག་
པ་མཐའ་ལས་འདས་པའི་བཅུད༔ ཡོངས་རྫོགས་ཀུན་གྱི་བཀའ་གཏད་ལུང་༔ སྐལ་ལྡན་སློབ་མར་ཡོངས་རྫོགས་ཤོག༔ རྩ་སྔགས། སརྦ་བ་ལིངྟ་ཨ་བྷི་ཥིཉྩ
ཧཱུཾ༔ དེས་གྲུབ་བོ།། ༈ གཉིས་པ་གཏིང་དཔག་དཀའ་བའི་དོན་ཐ་དག་རྟོགས་པར་བྱེད་པ་འཇམ་དཔལ་ངག་གི་རྒྱལ་པོ་སྟེ། གཏིང་དཔག་དཀའ་བའི་
དོན་རྟོགས་པ༔ མཁྱེན་རབ་བདག་པོའི་རིམ་གཉིས་ཀྱིས༔ བློ་ཡི་པདྨོ་ཁ་ཕྱེ་བས༔ དེ་ཕྱིར་རྫོགས་ཆེན་གྲོགས་སུ་བསྟན༔ ཞེས་པའི་དབང་བསྐུར་གྱི་ཆེད་

དུ་མཎྜལ་ཕུལ་ནས་གསོལ་བ༔ མཁྱེན་རབ་འཇམ་དཔལ་དབྱེར་མེད་ཀྱི༔ སློབ་དཔོན་མཆོག་ཉིད་དགོངས་སུ་གསོལ༔ ཀློང་ཡངས་རྫོགས་པ་ཆེན་པོ་ཡི༔
ཆོས་ཉིད་རང་ཞལ་བསྟན་དུ་གསོལ༔ ལན་དུ། ཟབ་ཅིང་རྒྱ་ཆེའི་རྫོགས་པ་ཆེ༔ སྟོང་ཉིད་ཡེ་ཤེས་རྟོགས་འདོད་ན༔ འཇམ་དཔལ་ངག་གི་རྒྱལ་པོ་ཡི༔
ཟབ་དོན་ཉམས་སུ་མྱོང་བར་བྱ༔ ངག་གི་ཆོས་ཉིད་སྒོ་དབྱེའོ༔ སྐྱབས་སེམས་སྡོམ་བཟུང་བྱ། ཡེ་ཤེས་དབབ་པ་ནི། སེང་གེ་སྔོན་པོ་དང་པད་ཟླའི་སྟེང་དུ་ཡི་གེ་ཐླྷིཾ་ལས་བྱུང་བ
བའི་འཕྲོ་འདུས་འཇམ་དཔལ་ངག་གི་རྒྱལ་པོ་སེར་པོ་ཆོས་འཆད་ཀྱི་ཕྱག་རྒྱས་ཨུཏྤལ་སྔོན་པོ་ཁ་གྱེས་པ་བསྣམས་པ། དར་དང་རིན་པོ་ཆེའི་རྒྱན་སྣ་ཚོགས་ཀྱིས་
བརྒྱན་ཅིང་ཞབས་ཕྱེད་སྐྱིལ་ཅན་ཐུགས་ཀར་ཟླ་སྟེང་ཐླྷིཾཿགྱིས་མཚན་པར་གྱུར། སློབ་མའི་དད་པའི་ཤུགས་བསྐྱེད་པ་དང་བདག་མདུན་གྱི་ཐུགས་ཀའི་འོད་ཟེར་གྱིས་

༄༅། །ཡེ་ཤེས་པ་སྤྱན་དྲངས་ཏེ་ཐིམ། ཧྲཱིཿཆོས་ཀྱི་དབྱིངས་ནས་རང་བྱུང་མཁྱེན་བརྩེ་ཡི༔ མཁྱེན་རབ་དབང་ཕྱུག་བདེ་གཤེགས་སྐུ་
སྤྲུལ་པའི༔ ངག་གི་རྒྱལ་པོ་གནས་འདིར་གཤེགས་སུ་གསོལ༔ རྣལ་འབྱོར་བྱིན་གྱིས་རླབས་ཕྱིར་བཞུགས་པར་འཚལ༔ བཛྲ་ས་མ་ཡ་ཛ་ཛ༔ བརྟན་པར་
བུ༑ བསྐྱེད་པ་བུམ་པའི་དབང་གིས་ལྷ་བསྒོམ་པ་ལ་དབང་བར་གྱུར་པའི་མོས་པ་མཛོད༔ བུམ་པ་ཐོགས་ལ། ཧྲཱིཿ འཇམ་དཔལ་ངག་གི་རྒྱལ་པོ་ཡི༔ བསྐྱེད་
པ་བུམ་པའི་དབང་བསྐུར་བས༔ དཀྱིལ་འཁོར་ལྷ་རྣམས་བསྒོམ་པར་དབང་༔ སྤྲུལ་སྐུས་འགྲོ་འདུལ་དཔལ་ཐོབ་པོ༔ ཝཎ་སཾ་དོ་ཧ་ར་ཛ༔ ཀཱ་ཡ་ཨ་བྷི་
ཥིཉྩ་ཨོཾ༔ བྱང་སེམས་བདུད་རྩིའི་དབང་གིས་བཟླས་པ་སྔགས་ལ བྷནྡྷ་གཏད་ལ། ཧྲཱིཿའཇམ་དཔལ་ངག་གི་རྒྱལ་པོ་ཡི༔ བཟླས་པ་བུམ་པའི་དབང་

བསྐུར་བས༔ གསང་སྔགས་སྔགས་རྣམས་བཟླས་པར་དབང་༔ ལོངས་སྐུའི་འགྲོ་འདུལ་དཔལ་ཐོབ་པོ༔ རྩ་སྔགས། ཝཱཀྐ་ཨ་བྷི་ཥིཉྩ་ཨཱཿ ཏིང་འཛིན་
མཚོན་དཔེའི་དབང་གིས་ཏིང་ངེ་འཛིན་བསྒོམས་པ་ལ་དབང་༔ མེ་ལོང་སྙིང་གར་བཞག་ལ། འཇམ་དཔལ་ངག་གི་རྒྱལ་པོ་ཡི༔ ཏིང་འཛིན་མཚོན་པའི་དབང་
བསྐུར་བས༔ ཟབ་ཡངས་ཏིང་འཛིན་བསྒོམ་པར་དབང་༔ ཆོས་སྐུའི་འགྲོ་འདུལ་དཔལ་ཐོབ་པོ༔ རྩ་སྔགས། ཙིཏྟ་ཨ་བྷི་ཥིཉྩ་ཧཱུཾ༔ སྐུ་ལས་རང་འདྲ་འཕྲོས་
ཏེ་བསྟིམ་པས་ཕྲིན་ལས་ཐབས་མཁས་ལ༔ སྐུ་གཏད་ལ། ཆོས་སྐུ་ལོངས་སྐུ་སྤྲུལ་སྐུ་ཡིས༔ གང་འདུལ་མཚན་དཔེའི་སྐུར་བཞེངས་ནས༔ ཕྲིན་ལས་ཐབས་
ལ་མཁས་མཛད་པའི༔ མ་ལུས་ཡོངས་རྫོགས་དབང་ཐོབ་ཤོག༔ སརྦ་དྷརྨཱ་ཨ་བྷི་ཥིཉྩ་ཧཱུཾ༔ དབང་རྟེན་དང་སྦྱོར་བས་འཛག་མེད་དུ་འཆིང་བའི་ཡོན་ཏན་ཐ་

༄༅། །དག་ལ ཤེས་རབ་མ་གཏད་ལ། ཧྲཱིཿ སློབ་དཔོན་མཆོག་གིས་བྱིན་རླབས་པའི༔ རྩ་ཁམས་ཡོན་ཏན་ཆུས་སྨིན་པའི༔ ཤེས་རབ་
ལས་བྱུང་ཡེ་ཤེས་ཀྱི༔ ཡོན་ཏན་ལྷུན་གྲུབ་རབ་རྒྱས་གྱུར༔ མ་ཧཱ་སུ་ཥ་ཧོ༔ དྷརྨ་དྷརྟུ་ཨཱཿ རིག་རྩལ་དབང་ནི། སློབ་མ་ཆོས་བདུན་བཅས་ལ་ཤེལ་སྙིང་ཁར་བཞག་སྟེ། གང་
གིས་མཚོན་པར་མ་ནུས་པའི༔ ཅིར་ཡང་ཤར་བའི་གཞིར་གྱུར་གྱི༔ ངོ་བོར་རང་བཞིན་དོན་རྟོགས་ཏེ༔ ཐུགས་རྗེས་འགྲོ་ཀུན་རང་གྲོལ་ཤོག༔ ཨ་ཨ་
རྟེན་གཏོར་འཇམ་དཔལ་གྱི་དཀྱིལ་འཁོར་སྤྱི་བོར་བཞག་པས་ཕྲིན་ལས་གང་བརྩམས་འགྲུབ༔ གཏོར་མ་ཐོགས་ཏེ། ཧྲཱིཿ འཇམ་དཔལ་ངག་གི་རྒྱལ་
པོ་ཡི༔ ཞི་དང་ཁྲོ་བོས་གང་འདུལ་བ༔ ཕྲིན་ལས་རྣམ་བཞི་ལས་ཚོགས་བཅས༔ ལྷུན་གྲུབ་རབ་བརྟན་འདོད་འབྱུང་ཤོག༔ སརྦ་བ་ལིངྟ་ཨ་བྷི་ཥིཉྩ་ཨཱཿ

མེ་ཏོག་འཐོར། དེས་གྲུབ་བོ།། ༈ གསུམ་པ་ངག་གི་བསྙེན་བཟླས་ཀྱི་ནུས་པ་མངོན་དུ་བྱེད་ཅིང་ཤེས་རབ་ཀྱི་བློ་ཁ་འབྱེད་པ་འཇམ་དཔལ་ཆོས་དབྱིངས་གསུང་
དབང་སྟེ། ངག་གི་ནུས་པ་མཆོག་ཐོབ་ནས༔ ཆོས་རྣམས་སྨྲ་བའི་བློ་ཁ་འབྱེདཿ ཞེས་པས་དེའི་སྨིན་བྱེད་ཀྱི་ཆེད་དུ་མཎྜལ་ཕུལ་ནས་གསོལ་བ༔ རྡོ་རྗེ་སློབ་
དཔོན་དགོངས་སུ་གསོལ༔ ཆོས་དབྱིངས་གསུང་གི་དབང་ཕྱུག་གི༔ དབང་བསྐུར་དམ་པ་སྩལ་དུ་གསོལ༔ སྨིན་ཅིང་གྲོལ་བར་མཛད་དུ་གསོལ༔ གནང་
སྦྱིན་ནི། རང་བཞིན་རྫོགས་ཆེན་ཆོས་ཀྱི་དབྱིངས༔ དེ་ཡི་དབྱིངས་སུ་ཞུགས་འདོད་ཅིང་༔ རྒྱལ་བཀའི་ཐེག་པ་མཐའ་ལས་འདས༔ གསུང་དབང་ཐོབ་འདི་
སྐལ་བ་བཟང་༔ སྐྱབས་སེམས་སྡོམ་བཟུང་། ཡེ་ཤེས་དབབ་པ་ནི། པད་ཟླའི་སྟེང་དུ་ཧོཿདམར་པོའི་འཕྲོ་འདུས༔ འཇམ་དཔལ་ཆོས་དབྱིངས་གསུང་དབང་དཀར་ལ་དམར་

༄༅། །བའི་མདངས་ལྡན་ཞལ་བཞིའི་རྩ་ཞལ་སྐུ་དང་མཐུན་པ། གཡས་དང་རྒྱབ་ཀྱི་ཞལ་དམར་པོ། གཡོན་ཞལ་དམར་སེར། ཕྱག་བརྒྱད་
ཀྱི་དང་པོ་གཉིས་མདའ་གཞུ་འགེང་བ་གཡས་ལྷག་མ་གསུམ་ན་ཞགས་པ་དང་པོ་ཏི་རྡོ་རྗེ་བསྣམས་པ། གཡོན་གསུམ་ན་ལྕགས་ཀྱུ་དང་རལ་གྲི་དྲིལ་བུ་བསྣམས་
པ་ཞལ་རེ་རེ་ལ་སྤྱན་གཉིས་གཉིས་དང་ལྡན་པ། ཞབས་གཉིས་རོལ་པའི་སྟབས་ཀྱིས་བཞུགས་པའི་ཐུགས་ཀར་ཟླ་སྟེང་ཧོདམར་གྱིས་མཚན་པ་གསལ་བར་གྱུར།
སློབ་མས་དད་པའི་ཤུགས་བསྐྱེད་པ་དང་བདག་མདུན་གྱི་ཐུགས་ཀའི་འོད་ཟེར་གྱིས་ཡེ་ཤེས་པ་སྤྱན་དྲངས་ཏེ་ཐིམ། བརྟན་པར་བྱ། སྐུ་བུམ་པའི་དབང་གིས་ཕུང་པོ་
ཡེ་ཤེས་པའི་ལྷའི་སྐུར་སྨིན་པའི་དབང་ཐོབ་པར་མོས༔ བུམ་པ་ཐོགས་ནས། སྐུ་ཡི་བུམ་པ་ལྷ་ཡི་བདུད་རྩིའི་ཆུས༔ སྐལ་ལྡན་སློབ་མའི་ལུས་ལ་དབང་བསྐུར་བས༔

བསྐྱེད་རིམ་ལྷ་ཡི་ནུས་པ་མཆོག་ཐོབ་ནས༔ ཕུང་པོ་ཡེ་ཤེས་ལྷ་ཡི་སྐུར་སྨིན་ཤོག༔ ཨོཾ་མ་ཧཱ་རཱ་ག་བཛྲ་རཱ་ག་ཡ་སརྦ་སཏྭཱ་ཧ་ན་ཧོ༔ ཀཱ་ཡ་ཨ་བྷི་ཥིཉྩཨོ༔༔ 
གསུང་བྱང་སེམས་བདུད་རྩིའི་དབང་གིས་རིག་སྔགས་ཀྱི་བདེན་པ་འགྲུབ་པའི་དབང་༴ བྷནྡྷ་གཏད་ལ། གསུང་གི་བྷནྡྷ་སྔགས་ཀྱི་བདུད་རྩིའི་ཆུས༔ སྐལ་ལྡན་
སློབ་མའི་ངག་ལ་དབང་བསྐུར་བས༔ བཟླས་པ་སྔགས་ཀྱི་ནུས་པའི་བཅུད་ཐོབ་ནསཿ གསུང་དབང་རིག་སྔགས་བདེན་པའི་ནུས་ཐོབ་ཤོག༔ རྩ་སྔགས། ཝཱཀྐ་
ཨ་བྷི་ཥིཉྩ་ཨཱཿ རྡོ་རྗེ་གཏད། ཐུགས་རྡོ་རྗེའི་དབང་གིས་ཏིང་འཛིན་ལྟ་བའི་ནུས་པ་ཐོབ་པའི་དབང་༔ ཐུགས་ཀྱི་རྡོ་རྗེ་ཏིང་འཛིན་བདུད་རྩིའི་ཆུས༔ སྐལ་ལྡན་
སློབ་མའི་ཡིད་ལ་དབང་བསྐུར་བས༔ ཏིང་འཛིན་ལྟ་བའི་ནུས་པ་མཆོག་ཐོབ་ནས༔ སེམས་ཉིད་ཆོས་དབྱིངས་ཡེ་ཤེས་སྐུར་སྨིན་ཤོག༔ ཐབས་ཀྱི་རང་བཞིན་

༄༅། །རྡོ་རྗེ། ཤེས་རབ་ཡུམ་གྱི་རང་བཞིན་དྲིལ་བུ་ཟུང་འཇུག་ལྷན་སྐྱེས་ཀྱི་བདེ་བ་ཆེན་པོ་མཚོན་པའི་དབང་གིས་རྩ་རླུང་བྱང་སེམས་སྨིན་པའི་།
དབང་༴ ཤེར་དབང་ལ་རྡོར་དྲིལ་གཏད་ལ། ཆོས་ཀྱི་དབྱིངས་ལས་རང་བྱུང་བའི༔ ཤེས་རབ་ལས་བྱུང་ཡེ་ཤེས་ཀྱིས༔ རྩ་རླུང་བྱང་སེམས་ཁམས་སྨིན་ནསཿ ཟུང་
འཇུག་བདེ་ཆེན་སྐུར་སྨིན་ཤོག༔ མ་ཧཱ་སུ་ཥ་ཧོཿ ཚིག་གི་དབང་གིས་དོན་དམ་རྟོགས་པའི་དབང་༴ཚིག་དབང་ནི། ཧོཿ དོན་དམ་ཚིག་གིས་མི་མཚོན་
ཀྱང་༔ ཚིག་གིས་དོན་དམ་སྒོ་དབྱེ་བྱ༔ འདི་ཞེས་མཚོན་དུ་མེད་མོད་ཀྱང་༔ གང་ཤར་རང་གྲོལ་བཟོ་བཅོས་བྲལ༔ ཨ་ཨཿ ཨ་ཨཿ ཨཿ དེས་
གྲུབ་བོ།། ༈ བཞི་པ་རྫོགས་པ་ཆེན་པོའི་གནས་ལུགས་རང་ཞལ་སྟོན་ཅིང་སྲིད་པའི་དྲྭ་བ་འཇོམས་མཛད་འཇམ་དཔལ་ཤེས་རབ་འཁོར་ལོ་སྟེ། རྫོགས་

ཆེན་ལྷུན་གྲུབ་སྣང་བ་དབྱིངས་ནས་སྟོན༔ ཆོས་དབྱིངས་ཡེ་ཤེས་རང་རིག་སྟོན་མཛད་ཅིང་༔ ཞེས་པའི་དབང་བསྐུར་ཞུ་བའི་ཆེད་དུ་མཎྜལ་ཕུལ་ནས་གསོལ་
བ༔ ན་མོ༔ ཤེས་རབ་འཁོར་ལོ་གཉིས་མེད་ཀྱི༔ འདྲེན་པ་མཉམ་མེད་དགོངས་སུ་གསོལ༔ བདག་ལ་ཐེག་རྫོགས་རང་ཞལ་གྱི༔ ཆོས་དབྱིངས་ཡེ་
ཤེས་བསྟན་དུ་གསོལ༔ ལན་དུ། ཧོཿ ཐེག་མཆོག་གནད་རྣམས་གསལ་འདོད་ན༔ འཇམ་དཔལ་ཤེས་རབ་འཁོར་ལོར་ཞུགས༔ ཆོས་དབྱིངས་ཡེ་ཤེས་
དེ་ཡི་ཀློང་༔ རིམ་གཉིས་ལམ་བྱ་ཐབས་ཡིན་ནོ༔ སྐྱབས་སེམས་སྡོམ་བཟུང་བྱ། ཡེ་ཤེས་དབབ་པ་ནི། པད་ཟླའི་སྟེང་དུ་རང་སེམས་ཀྱི་ངོ་བོ་འཇམ་དཔལ་ཤེས་རབ་འཁོར་
ལོ་དཀར་པོ་རྩིབས་དྲུག་པའི་དབུས་སུ་ཡེ་ཤེས་སེམས་དཔའ་རང་འདྲ་བ་གཡས་རལ་གྲི་ཕྱར་ཞིང་གཡོན་ཐུགས་ཀར་སྟོང་ཕྲག་བརྒྱ་པའི་གླེགས་བམ་བསྣམས་པ།

༄༅། ། །ཞབས་རྡོ་རྗེ་སྐྱིལ་ཀྲུང་དུ་བཞུགས་པ། དར་དང་རིན་པོ་ཆེས་བརྒྱན་པའི་ཐུགས་ཀར་ཟླ་སྟེང་འཁོར་ལོ་དཀར་པོ་རྩིབས་དྲུག་པའི་དབུས་
སུ་ཡེ་ཤེས་སེམས་དཔའ་རང་འདྲ་བ། རྩིབས་དྲུག་ལ་བཛྲ་ཏྲིཀྵ་ན་མུའབྲུ་དྲུག་འཁོད་པ། དེའི་ཕྱི་རིམ་རྀ་ལྀ་བཞི་མ་གཏོགས་པའི་དབྱངས་ཡིག་དང་། མུ་
ཁྱུད་ལ་ང་ཉ་ན་མ་མ་གཏོགས་པའི་གསལ་བྱེད་ཀྱིས་བསྐོར་བར་གྱུར། སློབ་མས་དད་པའི་ཤུགས་བསྐྱེད་པ་དང་བདག་མདུན་གྱི་ཐུགས་ཀའི་འོད་ཟེར་གྱིས་ཡེ་ཤེས་
པ་སྤྱན་དྲངས་ཏེ་ཐིམ། ཧྲཱིཿ ཡེ་ཤེས་མཁྱེན་བརྩེ་མཆོག་གི་རང་བཞིན་གྱིས༔ ཤེས་བྱའི་སྣང་བ་བསྐྱེད་མཛད་སེམས་དཔའ་ཆེ༔ འཇམ་དཔལ་ཤེས་རབ་
འཁོར་ལོ་གཤེགས་སུ་གསོལ༔ བསྒྲུབ་མཆོག་བྱིན་གྱིས་རླབས་ཕྱིར་བཞུགས་པར་འཚལ༔ བཛྲ་ས་མ་ཡ་ཛ་ཛ༔ ཏིཥྛ་བཛྲ་ས་མ་ཡཱ་ཧཱུཾ་གིས་བརྟན་པར་བྱ། དཀྱིལ་

འཁོར་རྫོགས་པ་བུམ་པའི་དབང་གིས་བསྐྱེད་རིམ་བསྒོམ་པ་ལ་དབང་བར་བྱས་པའི་མོས་པས། བུམ་དབང་ནི། རྒྱལ་བ་རྣམས་ཀྱི་རང་བཞིན་སྐུ༔ འཇམ་དཔལ་
ཤེས་རབ་འཁོར་ལོ་ཡི༔ དཀྱིལ་འཁོར་བུམ་པའི་དབང་བསྐུར་བས༔ བསྐྱེད་རིམ་ལྷ་རྣམས་བསྒོམ་པར་དབང་༔ ཨོཾ་བཛྲ་ཏྲི་ཀྵ་ན་མུ༔ ཀཱ་ཡ་ཨ་བྷི་ཥིཉྩ་
ༀཿ སྔགས་ཀྱི་ཕྲེང་བའི་དབང་གིས་སྙིང་པོ་བགྲང་བ་ལ་དབང་༔ ཕྲེང་བ་བྱིན་ལ། ཧྲཱིཿ རྒྱལ་བ་རྣམས་ཀྱི་རང་བཞིན་གསུང་༔ འཇམ་དཔལ་ཤེས་རབ་
འཁོར་ལོ་ཡི༔ བཟླས་པའི་སྔགས་ཀྱིས་དབང་བསྐུར་བས༔ གསང་སྔགས་སྙིང་པོ་བགྲང་བར་དབང་༔ རྩ་སྔགས། ཝཱཀྐ་ཨ་བྷི་ཥིཉྩ་ཨཱཿ རྡོ་རྗེ་འཕྲོས་
སྙིང་ཀར་ཐིམ་པས་རྫོགས་རིམ་བསྒོམ་པ་ལ༔ རྡོ་རྗེ་གཏད་ལ། ཧྲཱིཿ རྒྱལ་བ་རྣམས་ཀྱི་རང་བཞིན་ཐུགས༔ འཇམ་དཔལ་ཤེས་རབ་འཁོར་ལོ་ཡི༔ ཏིང་

༄༅། །འཛིན་ནུས་པའི་དབང་བསྐུར་བས༔ ལྷ་རྣམས་རྫོགས་རིམ་བསྒོམ་པར་དབང་༔ རྩ་སྔགས། ཙིཏྟ་ཨ་བྷི་ཥིཉྩ་ཧཱུཾ༔ དོན་གྱི་གནས་ཚིག་
གིས་མཚོན་པའི་དབང་གིས་དོན་དམ་ལམ་དུ་བྱེད་པ་ལ༴ ཚིག་གི་དབང་ནི། སྣང་ལ་རང་བཞིན་མ་འགགས་པ༔ གསལ་ལ་འཛིན་པ་རང་གྲོལ་ནས༔ མ་རྩོལ་
འཁོར་ཡུག་ཡེངས་མེད་ཀྱི༔ དོན་གྱི་དབང་མཆོག་རྟག་ཐོབ་ཤོག༔ རྩ་སྔགས། ཀཱ་ཡ་ཝཱཀྐ་ཙིཏྟ་ཨ་བྷི་ཥིཉྩ་ཧཱུཾ༔ ལྷ་སྐུ་བསྟིམ་པས་ཕྲིན་ལས་ལ་དབང་སྐུ་
གཏད་ལ། ཧཱུཾ༔ དེ་ལྟར་སྐུ་གསུང་ཐུགས་ཡོན་ཏན༔ ཕྲིན་ལས་ལྷུན་གྲུབ་མཚན་དཔེའི་སྐུ༔ འཇམ་དཔལ་གཞོན་ནུ་གྱུར་པ་ཡི༔ ཤེས་རབ་འཁོར་ལོ་ཇི་
བཞིན་ཤོག༔ རྩ་སྔགས་ཀཱ་ཡ་ཝཱཀྐ་ཙིཏྟ་ཨཿ གཏོར་མའི་དཀྱིལ་འཁོར་གཏད་པས་ཕྲིན་ལས་རབ་ཏུ་བརྟེན་པ་ལ༔ གཏོར་མ་ཐོགས་ལ། ཧྲཱིཿ འཇམ་དཔལ་

ཤེས་རབ་འཁོར་ལོ་ཡི༔ སྐུ་གསུང་ཐུགས་ཡོན་ཕྲིན་ལས་ཀྱིས༔ བྱམས་དང་སྙིང་རྗེས་གང་འདུལ་བ༔ ཕྲིན་ལས་ཡོངས་རྫོགས་མཐའ་བརྟེན་ཤོག༔ རྩ་
བསྔགས། སརྦ་བ་ལིཾ་ཏ་ཨ་བྷི་ཥིཉྩ་ཧཱུཾ༔ རལ་གྲི་དང་གླེགས་བམ་འཕྲོས་ཕྱག་ཏུ་གཏད་པའི་དབང་གིས་རང་གཞན་དོན་གཉིས་བསྒྲུབ་པ་ལ༔ གླེགས་བམ་དང་རལ་གྲི་བྱིན་
ལ༑ བདག་གི་མ་རིག་དྲྭ་བ་གཅོད༔ གཞན་ལ་གང་འདུལ་ཆོས་སྟོན་པའི༔ དོན་གཉིས་གང་འདུལ་བཀའ་གཏད་ཀྱིསཿ གཡེངས་སྤངས་ཕྲིན་ལས་རྟག་
བརྩོན་ཤོག༔ ཨ་ཨཱཿསོགས་ནས། ཨོཾ་ཨཱཿ ཀ་ཁ་ག་གྷ་སོགས་ནས། ས་ཧཿཀྵ༔ ཡེ་དྷརྨཱས་མེ་ཏོག་འཐོར། དེས་གྲུབ་བོ།། ༈ ལྔ་པ་འཇིགས་པ་ཐ་དག་
སེལ་ཞིང་ངག་གི་སྒྲིབ་པ་ལས་སྐྱོབས་མཛད་འཇམ་དཔལ་སེངྒེ་སྒྲ་ནི། གང་གིས་དྲན་པ་ཙམ་གྱིས་ནི༔ སྲིན་པོའི་འཇིགས་པ་འཕྲོག་མཛད་ཅིང་༔ འཇུག་

༄༅།།པའི་སྟོབས་ཀྱིས་ངག་གྲོལ་བ༔ གསུང་གི་དབང་ཕྱུག་མཆོག་གི་དཔལ༔ ཞེས་གསུང་པའི་དེ་ཉིད་ཀྱི་སྨིན་བྱེད་ཞུ་བའི་ཆེད་དུ་མཎྜལ་
ཕུལ་ནས་གསོལ་བ་གདབ། ཨེ་མ་མགོན་པོ་དགོངས་སུ་གསོལ༔ རྒྱལ་བ་ཀུན་གྱི་རང་བཞིན་གྱི༔ ཐེག་པ་མཐའ་ལས་འདས་པའི་བཅུད༔ བདག་ལ་
དབབ་པར་མཛད་དུ་གསོལ༔ སྤྲོ་བ་བསྐྱེད་པ་ནི། རྒྱལ་བ་རྣམས་ཀྱི་རང་བཞིན་འཇམ་དཔལ་དབྱངསཿ ཐེག་པ་མཐའ་ལས་འདས་པའི་སྤོབས་པ་ཅན༔ མི་
འཇིགས་སེངྒེ་སྒྲ་ཡི་སྒོར་ཞུགས་ཤིག སྐྱབས་སེམས་སྡོམ་བཟུང་བྱ། ཡེ་ཤེས་དབབ་པ་ནི། གནས་ཁང་འདི་ཡང་དག་པ་ཆོས་ཀྱི་དབྱིངས་ཀྱི་ཕོ་བྲང་རང་བཞིན་ལྷུན་གྱིས་
གྲུབ་པའི་གཞལ་ཡས་ན་ཁྱེད་རང་རྣམས་སེངྒེ་སྔོན་པོ་གཡས་སུ་འགྱིང་པའི་སྟེང་པད་ཟླའི་གདན་ལ་མཱུཾཿཞུ་བ་ལས་འཇམ་དཔལ་སེང་གེའི་སྒྲ་སེར་པོ་ཕྱག་གཡས་པས་

མཆོད་སྦྱིན་གྱི་ཕྱག་རྒྱ་མཛད་པ། གཡོན་པས་ཨུཏྤལ་བསྣམས་པ༔ དར་དང་རིན་པོ་ཆེའི་རྒྱན་རྣམས་རྫོགས་པའི་ཐུགས་ཀར་གྱིས་མཚན་པར་གྱུར༔ སློབ་
མས་དད་པའི་ཤུགས་བསྐྱེད་པ་དང་། སློབ་དཔོན་འཇིགས་མེད་སེངྒེའི་ཁྲི་ལ། ཆོས་ཐམས་ཅད་སྨྲ་བའི་སྒྲ་དབྱངས་དང་ལྡན་པ་མཁྱེན་རབ་དབང་ཕྱུག་དང་
དབྱེར་མ་མཆིས་པར་གསལ་བའི་ཐུགས་རྗེའི་མཱུཾཿཡིག་གི་འོད་ཟེར་དང་བདག་མདུན་གྱི་ཐུགས་ཀའི་འོད་ཟེར་གྱིས་ཡེ་ཤེས་པ་སྤྱན་དྲངས་ལ་མཱུཾཿགྱི་རྣམ་པ་ཆར་བབ་པ་
ལྟ་བུར་སོ་སོར་ཐིམ། མཱུཾཿ རྒྱལ་བ་རྣམས་ཀྱི་རང་བཞིན་སྐུ༔ ལེགས་བཤད་མི་འཇིགས་སེང་གེའི་སྒྲ༔ ངག་གི་དབང་ཕྱུག་བཅོམ་ལྡན་འདས༔ མཁྱེན་
རབ་དབང་ཕྱུག་གཤེགས་སུ་གསོལ༔ བཛྲ་ས་མ་ཡ་ཛ་ཛ༔ བརྟན་པར་བྱ། བསྐྱེད་པ་བུམ་པའི་ཆུའི་དབང་གིས་ཕུང་པོ་ལྷ་སྐུར་སྨིན་པའི་མོས་པ་མཛོད། བུམ་

༄༅། །པ་ནི། མཱུཾཿ རྣམ་རྒྱལ་བུམ་པའི་དཀྱིལ་འཁོར་ལས༔ བསྐྱེད་རིམ་ལྷ་ཡི་བདུད་རྩིའི་ཆོས༔ སྐལ་ལྡན་ལུས་ལ་དབང་བསྐུར་བས༔
ཕུང་པོ་ལྷ་ཡི་སྐུར་སྨིན་ཤོག༔ ཨོཾ་དྷརྨ་དྷརྟུ་ཝཱ་ཀི་ཤྭ་རི༔ ཀཱ་ཡ་ཨ་བྷི་ཥིཉྩ་ཨོཾ༔ བྱང་སེམས་བདུད་རྩིའི་སྔགས་ཀྱི་ནུས་པའི་དབང་བསྐུར་གྱིས་ངག་ལོངས་སྐུར་
སྨིན༔ བྷནྡྷ་ནི། ཡངས་པ་པདྨའི་དཀྱིལ་འཁོར་ལས༔ བཟླས་པ་སྔགས་ཀྱི་བདུད་རྩིའི་ཆུས༔ སྐལ་ལྡན་ངག་ལ་དབང་བསྐུར་བས༔ ལོངས་སྐུ་བདེན་
པ་ངག་སྨིན་ཤོག༔ རྩ་སྔགས། ཝཱཀྐ་ཨ་བྷི་ཥིཉྩ་ཨཱཿ བརྡ་ཡི་དབང་གིས་སེམས་ཉིད་ཆོས་སྐུར་སྨིན་པའི༔ ཤེལ་རྡོ་གཏད། ཧཱུཾ༔ ཐུགས་མཆོག་བརྡ་ཡི་
དཀྱིལ་འཁོར་ལ༔ ཡེ་ཤེས་ཏིང་འཛིན་བདུད་རྩིའི་ཆུས༔ སྐལ་ལྡན་ཡིད་ལ་དབང་བསྐུར་བས༔ ཆོས་ཉིད་སེམས་ཉིད་སྐུར་སྨིན་ཤོག༔ རྩ་སྔགས། ཙིཏྟ་

ཨ་བྷི་ཥིཉྩ་ཧཱུཾ༔ ཕྱག་མཚན་ཐུགས་ཀྱི་དབང་གིས་ཡེ་ཤེས་རྣམ་པར་གྲོལ་ཏེ་སྨིན༔ ཨུཏྤལ་གཏད་ལ། མཱུཾཿ ཡེ་ཤེས་མཁྱེན་རབ་འཇམ་དཔལ་དབྱངས༔ གྲུ་མོ་
གཡོན་ན་རྣམ་མཛེས་པའི༔ ཤེས་རབ་པདྨོའི་ཟེའུ་འབྲུའི་བཅུད༔ མྱོང་ཞིག་ཡེ་ཤེས་བཅུད་གྲོལ་བའི༔ དྷརྨཱ་དྷརྟུ་ཧོཿ མཚོན་པ་ཚིག་གི་དབང་གིས་ཡེངས་
མེད་རོལ་པ་ཆེན་པོ་རྟོགས་ཚིག་དབང་ནི། མཱུཾཿརྣམ་གྲོལ་ཚིག་གི་ལྡེ་མིག་གིས༔ དོན་དམ་སེམས་ཉིད་རང་ཞལ་ཕྱེས༔ གང་ཤར་རྟོགས་པ་ངོས་ཟུངས་
ལ༔ དེར་འཛིན་རྗེས་སུ་མ་འབྲངས་ཤིག༔ རྟོགས་མེད་རྟོགས་པའི་མདངས་གོ་བཞིན༔ མ་འགགས་འཛིན་མེད་རང་གྲོལ་གྱིས༔ མ་ཡེངས་དོན་ལ་རྟག་
ཏུ་རོལ༔ ཨ་ཨ་ཕཊཿ དེས་གྲུབ་བོ།། ༈ དྲུག་པ་ཆོས་ཀྱི་དབྱིངས་མཐོང་ཞིང་རྒྱུད་སྡེའི་དགོངས་པ་འབྲེལ་བའི་བློ་གྲོས་སྩོལ་མཛད་འཇམ་དཔལ་ཆོས་

༄༅། །དབྱིངས་ཡེ་ཤེས་ཏེ། ཆོས་ལ་གཟིགས་པའི་བློ་མངའ་བ༔ ཆོས་དབྱིངས་ཡེ་ཤེས་སྤྱན་ཡིན་ཏེ༔ ཞེས་པའི་དབང་མཆོག་ཞུ་བའི་སླད་
དུ་མཎྜལ་ཕུལ་ནས་གསོལ་བ༴ ཆོས་དབྱིངས་ཡེ་ཤེས་འཇམ་དཔལ་དབྱངསཿ དབྱེར་མེད་བླ་མ་དགོངས་སུ་གསོལ༔ ཆོས་དབྱིངས་ཡེ་ཤེས་རང་ཞལ་ངང་༔
རྒྱུད་སྡེའི་དགོངས་པ་རང་ཞལ་སྟོན་སྤྲོ་བསྐྱེད་ནི། ཨེ་མ་ལས་ལྡན་སྐལ་པ་བཟང་༔ ཆོས་དབྱིངས་རང་ཞལ་བལྟ་འདོད་ཅིང་༔ རྒྱུད་སྡེའི་དགོངས་པ་བཀྲོལ་
འདོད་ན༔ འཇམ་དཔལ་དཀྱིལ་འཁོར་དལ་དུ་བཞུགས༔ སྐྱབས་སེམས་སྡོམ་བཟུང་བྱ། ཡེ་ཤེས་དབབ་པ་ནི། པད་ཟླའི་སྟེང་དུ་ཨཱདཀར་ལས་འཇམ་དཔལ་ཆོས་དབྱིངས་
ཡེ་ཤེས་དཀར་པོ་ཞལ་བཞི་ཕྱག་བརྒྱད་པ། རྩ་ཕྱག་གཉིས་ཆོས་འཆད། གཡས་ལྷག་མ་ན་རལ་གྲི་མདའ་རྡོ་རྗེ་འཛིན་པ། གཡོན་ན་གླེགས་བམ་གཞུ་དྲིལ་

བུ་བསྣམས་པ། སྐྱིལ་ཀྲུང་ཅན་དར་དང་རིན་པོ་ཆེ་བརྒྱན་པའི་ཐུགས་ཀར་ཨཱཿདཀར་པོ་གསལ་བར་དམིགས། སློབ་མས་དད་པའི་ཤུགས་བསྐྱེད་པ་དང་བདག་
མདུན་གྱི་ཐུགས་ཀར་འོད་ཟེར་གྱིས་ཡེ་ཤེས་པ་སྤྱན་དྲངས་ལ་ཐིམ། ཨཱཿ ཆོས་དབྱིངས་བདེ་བ་ཆེན་པོའི་དབྱིངས༔ འདོད་རྒུའི་དཔལ་འབར་བཅོམ་ལྡན་
འདས༔ མཁྱེན་རབ་གསུང་གི་དབང་ཕྱུག་ནི༔ འགྲོ་བའི་དོན་དུ་གཤེགས་སུ་གསོལ༔ བཛྲ་ས་མ་ཡཱ་ཛ་ཛ༔ བརྟན་པར་བྱ། བུམ་པའི་དཀྱིལ་འཁོར་གྱི་
བདུད་རྩིའི་རྒྱུད་སྡེ་རབ་འབྱམས་བསྒོམ་པ་ལ་དབང་བའི་མོས་པ་མཛོད། བུམ་པ་དབང་ནི། ཨཱཿ ཡངས་པ་བུམ་པའི་དཀྱིལ་འཁོར་ལྷ༔ བསྐྱེད་རིམ་ལྷ་ཡི་
ཐུགས་རྗེའི་ཆུས༔ སྐལ་ལྡན་ལུས་ལ་དབང་བསྐུར་བས༔ དཀྱིལ་འཁོར་ལྷ་ཡི་དབང་ཐོབ་ཤོག༔ ཨོཾ་བཛྲ་ཏིཀྵྞ་དུ༔ ཨོཾ་བཛྲ་ཧྲཱིཀྵྞ་དུ༔ ཁ་ཚེ་དཱ་དུ་པྲཛྙཱ་

༄༅། །ཛྙཱ་ན་མུརྟ་ཡེ༔ ཛྷཱ་ན་ཀཱ་ཡ་ཝཱཀྐི་ཤྭ་རི་ཨ་ར་པ་ཙ་ན་ཡ་ཏེ་ན་མཿ ཀཱ་ཡ་ཨ་བྷི་ཥིཉྩ་ཨོཾ༔ ལྷ་སྐུ་ཁྱེད་རང་ལ་བསྟིམ་པའི་དབང་གི་རྒྱུད་
སྡེའི་ལྷ་རབ་འབྱམས་ལ་དབང་༔ སྐུ་གཏད་ལ། ཨཱཿ མཚན་དང་དཔེ་བྱད་ཡོན་ཏན་གྱིས༔ མཁྱེན་རབ་འཕགས་པ་འཇམ་དཔལ་གྱིས༔ སྐལ་ལྡན་ལུས་
ལ་དབང་བསྐུར་བས༔ དཀྱིལ་འཁོར་ལྷ་ཡི་དབང་ཐོབ་ཤོག༔ རྩ་སྔགས། ཀཱ་ཡ་ཨ་བྷི་ཥིཉྩ་ཨོཾ༔ བྷནྡྷའི་བྱང་སེམས་ཀྱི་དབང་གིས་རྒྱུད་སྡེ་རབ་འབྱམས་ང
སྒྲོགས་པ་ལ་དབང་༔ བྷནྡྷ་གཏད་ལ། ཡངས་པ་པདྨའི་དཀྱིལ་འཁོར་ལས༔ བཟླས་པ་སྔགས་ཀྱི་ཐུགས་རྗེའི་ཆུས༔ སྐལ་ལྡན་ངག་ལ་དབང་བསྐུར་
བསཿ མདོ་རྒྱུད་གསང་སྔགས་སྒྲོགས་པར་དབང་༔ རྩ་སྔགས། ཝཱཀྐ་ཨ་བྷི་ཥིཉྩ་ཨཱཿ ཕྱག་མཚན་གྱི་དབང་གིས་རྒྱུད་སྡེ་མ་ལུས་པའི་རྫོགས་རིམ་བསྒོམ་པར་

དབང་༔ ཨཱཿ ཐུགས་ཀྱི་ཕྱག་མཚན་དཀྱིལ་འཁོར་ལས༔ གནས་ལུགས་ཏིང་འཛིན་ཐུགས་རྗེའི་ཆུས༔ སྐལ་ལྡན་ཡིད་ལ་དབང་བསྐུར་བས༔ རྫོགས་
རིམ་རྫོགས་ཆེན་བསྒོམ་པར་དབང་༔ རྩ་སྔགས། ཙིཏྟ་ཨ་བྷི་ཥིཉྩ་ཧཱུཾ༔ མཚོན་པ་ཚིག་གི་དབང་གིས་རྒྱུད་དོན་ལ་མཉམ་པར་འཇོག་པ་ལ་དབང་༴ ཚིག་དབང་
ནི༑ ཨཱཿ སྐྱེ་བ་མེད་པ་སེམས་ཀྱི་གཞི༔ འགག་པ་མེད་པ་སེམས་ཀྱི་ལམ༔ གཉིས་མེད་རོལ་པ་སེམས་ཀྱི་གཤིས༔ འགྲོ་འོང་མེད་པའི་དོན་ལ་སྤྱོད༌
སྤྱོད་རྩོལ་རང་གྲོལ་ཡེངས་མེད་སྐྱོངས༔ ཨ་ཨཿ ཕཊ རྟེན་གཏོར་ལྷའི་དཀྱིལ་འཁོར་གཏད་པས་རྒྱུད་སྡེ་རབ་འབྱམས་ལས་བསྟན་པའི་ཕྲིན་ལས་སྣ་
ཚོགས་ཀྱིས་བཀའ་གཏད་པར་མོས། གཏོར་མ་ཐོགས་ལ། ཨཱཿ ཆོས་དབྱིངས་གསུང་གི་འཇམ་དཔལ་དབྱངས༔ ཞི་དང་རྒྱས་དབང་གང་འདུལ་གྱི༔ ཕྲིན་

༄༅།།ལས་རང་གཞུང་ལས་ཚོགས་བཅས༔ ཁ་སྐོང་གཏོར་མའི་དབང་བསྐུར་བས༔ འགྲོ་དོན་འཁོར་བ་དོང་སྤྲུགས་ཤོག༔ དེས་གྲུབ་བོ།།
༈ བདུན་པ་ཆོས་ཀྱི་དུང་གི་འཇམ་དཔལ་ནི་མཁྱེན་རབ་སྤེལ་བ་དང༌། ཏིང་འཛིན་བརྟན་པ། སྙན་གྲགས་རྒྱས་པར་མཛད་པ་པོ་སྟེ། མཁྱེན་རབ་ཏིང་
འཛིན་སྙན་གྲགས་ཀྱི༔ དཔལ་ལ་རོལ་ཕྱིར་བརྩེ་བས་ཟུངས༔ ཞེས་གསུངས་པའི་དེ་ཉིད་ཀྱི་སྨིན་བྱེད་ཞུ་བའི་ཡོན་དུ་མཎྜལ་ཕུལ་ནས་གསོལ་བ༴ ན་མོ
 ཀུན་མཁྱེན་ཡེ་ཤེས་མགོན་པོ་དགོངསཿ ཆོས་ལ་ལྟ་བའི་མིག་ཡངས་ཤིང་༔ ཆོས་ཀྱི་དོན་རྣམས་ཁོང་ཆུད་པའི༔ རྣམ་གྲོལ་མཆོག་གི་དངོས་གྲུབ་སྩོལ༔
མཁྱེན་རབ་བློ་རྒྱ་བསྐྱེད་དུ་གསོལ༔ གནང་སྦྱིན་ནི། མཱུཾཿ རྒྱལ་བའི་མཁྱེན་རབ་འཇམ་དཔལ་དབྱངས༔ ཤེས་རབ་མཆོག་གི་དཀྱིལ་འཁོར་ནསཿ བློ་

གྲོས་སྤོབས་པའི་བཅུད་ལོངས་དང་༔ ཆོས་ཀྱི་གཟིགས་པ་ཁོང་དུ་ཆུད༔་སྐྱབས་སེམས་སྡོམ་བཟུང་བྱ། ཡེ་ཤེས་དབབ་པ་ནི། པད་ཟླའི་སྟེང་དུ་མཱུཾཿདཀར་དམར་ཞུ་བ་ལས་
རྗེ་བཙུན་འཇམ་པའི་དབྱངས་ཆོས་ཀྱི་དུང་སྐུ་མདོག་དཀར་ལ་དམར་བའི་མདངས་ཆགས་པའི་ཞལ་གསུམ་དང་ལྡན་ཞིང༌། ཕྱག་བཞིའི་རྩ་བའི་ཕྱག་གཉིས་ན་རལ་
གྲི་དང་པོ་ཏི་བསྣམས་པ། དེའི་འོག་མ་གཉིས་ན་མདའ་འགེང་ཞིང་རལ་པ་ཟུར་ཕུད་ལྔ་དང་ལྡན་པ། དར་དང་རིན་པོ་ཆེའི་རྒྱན་ཐམས་ཅད་རྫོགས་པར་བརྒྱན་
པའི་ཐུགས་ཀར་མཱི༔ཡིག་དཀར་དམར་གྱིས་མཚན་པར་གྱུར། སློབ་མས་དད་པའི་ཤུགས་བསྐྱེད་པ་དང་བདག་མདུན་གྱི་ཐུགས་ཀའི་འོད་ཟེར་གྱིས་ཡེ་ཤེས་པ་
སྤྱན་དྲངས་ལ་ཐིམ། རྒྱལ་བ་རྣམས་ཀྱི་མཁྱེན་རབ་ཡེ་ཤེས་ཀྱི༔ སྣང་བ་ཤེས་བྱའི་རིག་མདངས་མངའ་བདག་གི༔ ཆོས་ཀྱི་དུང་གི་མགོན་པོ་འཇམ་དཔལ་

༄༅། །དབྱངསཿ བདག་སོགས་བློ་གྲོས་བསྐྱེད་ཕྱིར་གཤེགས་སུ་གསོལ༔ བཛྲ་ས་མ་ཡཱ་ཛ་ཛ༔ བརྟན་པར་བྱ། བུམ་པའི་ཤེས་རབ་བསྐྱེད་
པའི་བདུད་རྩིས་བློ་གྲོས་ཀྱི་སྤོབས་པའི་ལུས་སྨིན་ཏེ་ཤེས་བྱ་ལ་ཐོགས་མེད་གྱུར་པའི་མོས་པ་མཛོད༔ བུམ་པ་ཐོགས་ལ། མཱུཾཿཤེས་རབ་བཅུད་ཀྱི་བུམ་པ་ལས༔
ཤེས་རབ་འབྱེད་པའི་བདུད་རྩི་ཡིསཿ བློ་གྲོས་སྤོབས་པའི་ལུས་སྨིན་ཏེ༔ སྐུ་ཡི་ཤེས་བྱ་དྲི་མེད་ཤོག༔ རྩ་སྔགས། ཀཱ་ཡ་ཨ་བྷི་ཥིཉྩ་ཨོཾ༔ སྔགས་ཕྲེང་
ལས་གཉིས་པ་འཕྲོས། ཞལ་དུ་ཞུགས་ཐུགས་ཀར་ཐིམ་པས་བློ་གྲོས་ཀྱི་སྤོབས་པའི་ངག་སྨིན་པར༔ བཟླས་ལུང་ནི། དབྱངས་དང་གསལ་བྱེད་ལས་བསྡུས་པའི
ཆོས་ཀྱི་དོན་རྟོགས་ཁོང་ཆུད་ནས༔ བློ་གྲོས་སྤོབས་པའི་ངག་སྨིན་ནས༔ གསུང་གི་ཤེས་བྱར་དྲི་མེད་ཤོག༔ ཨོཾ་སརྦ་དྷརྨཱ་བ་ག་ཝན་སྭྰ་བྷཱ་ཝ་བི་ཤུདྡྷ་བཛྲ་ཙ་

ཨཿ ཨ་ཨཾ་ཨཿ པྲ་ཀྲི་ཏེ་པ་རི་ཤུདྡྷ་སརྦ་དྷརྨཱ༔ ཡ་དུ་ཏ་སརྦ་ཏ་ཐཱ་ག་ཏ་ཛྙཱ་ན་ཀཱ་ཡ༔ མཉྫྰུ་ཤྲཱི་པ་རི་ཤུདྡྷེ་ཏ་མུ་པཱ་དཱ་ཡེ་ཏི༔ སརྦ་ཏ་ཐཱ་ག་ཏཿ ཧྲཱིཿད་
ཡ་ཧ་ར་ཧ་རཿ ཨོཾ་ཧཱུཾ་ཧྲཱིཿ བྷ་ག་ཝན་ཛྷཱ་ན་མུརྟི་ཝ་ཀི་ཤྭ་རཿ མ་ཧཱ་པཱ་ཙ་སརྦ་དྷརྨཱ་ག་ག་ན་ཨ་མ་ལ་སུ་པ་རི་ཤུདྡྷ༔ དྷརྨཱ་དྷརྟུ་ཛྙཱ་ན་གརྦྷ་ཨཱཿ དབྱངས་གསལ་
བྱེད་ཡེ་དྷར་གྱིས་མེ་ཏོག་འཐོར་བརྟན་པར་བྱ། ཕྱག་མཚན་གྱི་དབང་གིས་མཁྱེན་རབ་ཀྱི་ཡེ་ཤེས་མཐར་ཕྱིན་ཏེ་ཤེས་བྱ་མ་ལུས་པ་ཁོང་དུ་ཆུད་པའི་དབང་རྣམས་ཐོབ་པར་མོས
རྡོ་རྗེ་དང་མེ་ལོང་གཏད་ལ། མཱུཾཿ ཏིང་འཛིན་མི་གཡོ་མཉམ་ཉིད་ཀྱི༔ ཡེ་ཤེས་རྒྱལ་བའི་མཁྱེན་རབ་བཞིན༔ ཇི་བཞིན་མངོན་དུ་གྱུར་པར་ཤོག༔ སྐུ་བྱོན་ཏེ་
ཐིམ་པས་ཆོས་ཕུང་ཇི་སྙེད་པའི་དོན་མངོན་དུ་བྱས་པར་མོས༔སྐུ་གཏད་ལ། ཡེ་ཤེས་སྙིང་པོ་ཆོས་དབྱིངས་ལས༔ བྱུང་བའི་ཡེ་ཤེས་མདངས་ཕྱུང་བའི༔ ཆོས་

༄༅།།ཀྱི་ཕུང་པོ་མཐའ་ཡས་ཤིང་༔ དོན་གྱི་སྤྱོད་པའི་རྩལ་རྫོགས་ཤོག༔ རྩ་སྔགས། ཀཱ་ཡ་ཨ་བྷི་ཥིཉྩ་ཨོཾ༔ རྟེན་གཏོར་ལྷའི་དཀྱིལ་
འཁོར་སྤྱི་བོར་བཞག་པས་ངེད་ཀྱིས་གསོལ་བ་བཏབ་པ་ལྟར་གྱི་དབང་རྣམས་ཐོབ་པར་མོས། གཏོར་མ་སྤྱི་བོར་བཞག་ལ། ཧྰུཾ༔ ད་ནས་སྐལ་ལྡན་རྒྱུད་འཛིན་སྲས
མཚན་དཔེ་འཕགས་པ་འཇམ་དཔལ་བཞིན༔ མཁྱེན་རབ་འཕགས་པ་འཇམ་དཔལ་བཞིན༔ མཐུ་སྟོབས་འཕགས་པ་འཇམ་དཔལ་བཞིན༔ མ་ལུས་ཀུན་
གྱི་དབང་རྫོ་གས་ཤོག༔ རྩ་སྔགས། ཀཱ་ཡ་ཝཱཀྐ་ཙིཏྟ་ཨ་བྷི་ཥིཉྩ་ཧཱུཾ༔ ངེས་གྲུབ་བོ།། ༈ བརྒྱད་པ་རྫོ་གས་ཆེན་གྱི་གནས་ལུགས་རྟོགས་ཤིང་ཉམས་ཀྱི་རྩལ་
འབྱིན་པ་དང་། ཤེས་རབ་གཏིང་དཔག་བྲལ་ཞིང་ངག་གི་མདུད་པ་བཀྲོལ་བྱེད་ལྷ་མོ་དབྱངས་ཅན་དཀར་མོ་སྟེ། རྫོགས་པ་ཆེན་པོ་ཟབ་རྒྱའི་ཀློང་༔ ཉམས་

ཀྱི་རྩལ་བསྐྱེད་དབྱངས་ཅན་མ༔ ངག་གི་མདུད་བཀྲོལ་དབྱངས་ཅན་མ༔ རིག་པའི་སྒོ་འབྱེད་དཔལ་མཆོག་ཏུ༔ བི་མ་མི་ཏྲ་མཁས་པས་བཤད༔ ཅེས་
གསུངས་པའི་དེ་ཉིད་ཀྱི་སྨིན་བྱེད་ཞུ་བའི་ཆེད་དུ་མཎྜལ་ཕུལ་ནས་གསོལ་བ༴ སངས་རྒྱས་ཀུན་གྱི་ཡེ་ཤེས་སྐུ༔ ཀློང་ཡངས་མཐའ་བྲལ་སྙིང་པོ་ཡི༔ ཆོས་
ཉིད་རང་ཞལ་བསྟན་དུ་གསོལ༔ རྒྱུད་སྡེའི་དོན་གསལ་དངོས་གྲུབ་སྩོལ༔ སྤྲོ་བསྐྱེད་ནི། ཧྲཱིཿཆོས་ཉིད་ཡེ་ཤེས་རང་ཞལ་གྱིསཿ དོན་མཐོང་རྟོགས་པའི་ཁ
རང་གྲོལ་ཏེ༔ རྣམ་གྲོལ་ཤེས་བྱའི་སྒོ་འབྱེད་ནི༔ རྗེ་བཙུན་དབྱངས་ཅན་ཀློང་ཞུགས་ཤིག་སྐྱབས་སེམས་སྡོམ་བཟུང་བྱ། ཡེ་ཤེས་དབབ་པ་ནི། པད་ཟླའི་སྟེང་དུ་ཧྲཱིཿ
དཀར་འཕྲོ་འདུ་ལས་དབྱངས་ཅན་མ་དཀར་མོ་གཡས་མཆོག་སྦྱིན༔ གཡོན་པད་དཀར་བསྣམས་པ་སེམས་སྐྱིལ་ཅན་དར་དང་མེ་ཏོག་མུ་ཏིག་གིས་བརྒྱན་པའི་

༄༅། །ཐུགས་ཀར་ཟླ་སྟེང་ཧྲཱིཿཡིག་གསལ་ཞིང་། བླ་མ་དང་གཉིས་སུ་མེད་པར་དབྱངས་ཅན་མའི་ཐུགས་ཀའི་ཧྲཱིཿཡིག་གི་འོད་ཟེར་གྱིས་ཡེ་ཤེས་
པ་བཀུག་སྟེ་ཐིམ༔ ཧཱུཾ༔ ཆོས་དབྱིངས་ཡེ་ཤེས་མཆོག་གི་ཡུམ༔ ཤེས་རབ་མཆོག་གི་ཡེ་ཤེས་མོ༔ རྣམ་པར་གྲོལ་བའི་ཡེ་ཤེས་ཀྱིས༔ སྒོ་འབྱེད་ལྷ་མོ་
གཤེགས་སུ་གསོལ༔ བཛྲ་ས་མ་ཡ་ཛ་ཛ༔ བརྟན་པར་བྱ། ཤེས་བྱ་བུམ་སྣོད་ལ་ཤེས་རབ་ཀྱི་ཆུས་ཁྱབ་པའི་དབང་གིས་ལུས་སྨིན་ཏེ་ཐམས་ཅད་མཁྱེན་པ་ཐོབ་
པར་མོས། བུམ་པ་ཐོགས་ལ། ཧྲཱིཿ ཤེས་བྱའི་མཚོན་བྱེད་བུམ་པ་ལ༔ ཤེས་རབ་རྟོགས་པའི་ཡེ་ཤེས་ཆུས༔ སྐལ་ལྡན་ལུས་ལ་དབང་བསྐུར་བས༔ ཀུན་
མཁྱེན་ཡེ་ཤེས་མཆོག་ཐོབ་ཤོག༔ ཨོཾ་ཧྲིཿམ་ཧཱ་མ་ཡྰཾ་གེ་མ་ཧཱ་ས་ར་པྲ་ཏྱཾ་ན་མ༔ ཀཱ་ཡ་ཨ་བྷི་ཥིཉྩ་ཨོཾ༔ དོན་དམ་སྟོང་ཉིད་ཀྱི་ཀ་པཱ་ལར་གསང་སྔགས་བཅུད་

ཀྱིས་བལྟམས་པའི་དབང་གིས་ངག་སྨིན་ཏེ་བདེན་པ་འགྲུབ་པར་མོས། ཐོད་པ་བདུད་རྩི་བྱིན་ལ། ཧྲཱིཿ དོན་དམ་མཚོན་བྱའི་ཀ་པ་ལར༔ གསང་སྔགས་ནུས་པའི་
ཡེ་ཤེས་ཆུས༔ སྐལ་ལྡན་ངག་ལ་དབང་བསྐུར་བས༔ ངག་གི་བདེན་པ་མྱུར་འགྲུབ་ཤོག༔ རྩ་སྔགས། ཝཀྐ་ཨ་བྷི་ཥིཉྩ་ཨཱཿ ཏིང་འཛིན་མཚོན་པའི་ཤེལ་
རྡོ་ཡེ་ཤེས་ཀྱི་ཟེར་དང་བཅས་ཀྱི་དབང་གིས་ཡིད་སྨིན་ཏེ་རྣམ་མཁྱེན་ཐོབ་པར༔ ཤེལ་རྡོ་བྱིན་ལ། ཏིང་འཛིན་མཚོན་པའི་ཤེལ་རྡོ་ལས༔ ཡེ་ཤེས་ཏིང་
འཛིན་ཟེར་མདངས་ཀྱིས༔ སྐལ་ལྡན་ཡིད་ལ་དབང་བསྐུར་བས༔ ཀུན་མཁྱེན་ནུས་པ་མཆོག་ཐོབ་ཤོག༔ རྩ་སྔགས། ཙིཏྟ་ཨ་བྷི་ཥིཉྩ་ཧཱུཾ༔ སྐུ་འཕྲོས་པ་
ཐིམ་པས་མཚན་དཔེ་སོགས་ཡོན་ཏན་ཐོབ་པར་སྐུ་ཙཀ་ཐོགས་ལ། ཧྲཱིཿ སྐུ་གསུང་ཐུགས་ཀྱི་ནུས་པ་རྣམས༔ མ་ལུས་ལྷུན་གྱིས་གྲུབ་པ་ཡི༔ མཚན་དཔེ་

༄༅། །ཡོན་ཏན་དུ་མར་བཅས༔ སྐལ་ལྡན་སློབ་མར་ཡོངས་རྫོགས་ཤོག༔ རྩ་སྔགས། ཀཱ་ཡ་ཝཱཀྐ་ཙིཏྟ་ཨ་བྷི་ཥིཉྩ་ཧཱུཾ༔ དྲིལ་བུ་རྡོ་རྗེ་བཙུན་
མོའི་ངོ་བོའི་མཁའ་དབྱིངས་ཀྱི་སྒྲས་མཚོན་ཏེ་ཡེ་ཤེས་མངོན་པར་རྟོགས་པར ཤེར་དབང་ལ་དྲིལ་བུ་བྱིན་ནས། ཤེས་རབ་ལས་བྱུང་ཡེ་ཤེས་ཀྱིས༔ ཡེ་ཤེས་ངོ་བོ་ཉིད་
ཀྱི་དབང་། མཁའ་ཀློང་ཡངས་པའི་སྒྲ་དང་བཅས༔ སྐལ་ལྡན་འདི་ལ་ཡོངས་རྫོགས་ཤོག༔ མ་ཧཱ་མུ་ཏྲ་ཨ་བྷི་ཥིཉྩ་ཧཱུཾ༔ བརྡའ་ཡི་ཆོས་ཀྱིས་འགག་མེད་
འཛིན་མེད་ཀྱི་སྐུ་ཐིག་གི་གདངས་རྩལ་མཐོང་བར༴ རིག་རྩལ་དབང་ལ་མེ་ལོང་དང་རྨ་བྱའི་སྒྲོ་མདོངས་གཏད་ལ། གནས་ལུགས་གསལ་སྟོང་འགགས་མེད་དང་༔ ཅིར་ཡང་
འཛིན་མེད་གསལ་སྟོང་དང་༔ རང་བཞིན་སྐུ་ཐིག་ངོ་བོའི་མདངས༔ དབྱེར་མེད་དོན་རྟོགས་དབང་ཐོབ་ཤོག༔ ཨ་ཨཿ ཨ་ཨ་ཕཊཿ ཚིག་དབང་ནི།

དོན་མཚོན་པ་ཚིག་གི་དབང་གིས་ངོ་སྤྲད་པ་ནི༔ གནས་ལུགས་སྣང་སྟོང་དྭངས་མོད་ཀྱང་༔ ལྟ་བའི་ཡེ་ཤེས་བསྐྱེད་པ་གཅེསཿ རང་རྩལ་མ་འགགས་སྣང་མེད་
ཀྱང་༔ བསྒོམ་པའི་ལྷུན་གྲུབ་བརྟན་པ་གཅེསཿ ལྟ་བསྒོམ་ལས་སུ་རུང་མོད་ཀྱང་༔ འགྲོ་དོན་སྤྱོད་པ་ཞིབ་པ་གཅེས༔   དེས་གྲུབ་བོ།། ༈ དགུ་
པ་ཤེས་རབ་མཆོག་ཏུ་འཕེལ་ཞིང་མི་བརྗེད་པའི་གཟུངས་ཐོབ་པར་མཛད་པ་དབྱངས་ཅན་དམར་མོ་སྟེ། ཤེས་རབ་མཁྱེན་པའི་སྤོབས་པ་ཅན༔ མི་བརྗེད་
གཟུངས་ཀྱི་མངའ་བདག་མོ༔ ཞེས་གསུངས་པའི་དེ་ཉིད་ཀྱི་སྨིན་བྱེད་ཡོན་དུ་མཎྜལ་ཕུལ་ནས་གསོལ་བ་འདེབས་པ༔ རང་བཞིན་ཆོས་དབྱིངས་སྟོན་པ་མཆོག༔
སློབ་དཔོན་མཆོག་ཉིད་དགོངས་སུ་གསོལཿ ཟབ་ཡངས་རྫོགས་པ་ཆེན་པོ་ཡི༔ ངོ་བོའི་རང་ཞལ་བསྟན་དུ་གསོལ༔ སྤྲོ་བསྐྱེད་ནི། ཀློང་ཡངས་རྫོགས་པ་ཆེན་

༄༅། །པོ་ཡི༔ སྟོང་ཉིད་ཡེ་ཤེས་གཏིང་གསལ་གྱིས༔ ཡེ་ཤེས་བསྐྱེད་བྱེད་དབྱངས་ཅན་མའི༔ ཤེས་རབ་ཟབ་མོར་འཇུག་པར་འཚལ༔
སྐྱབས་སེམས་སྡོམ་བཟུང་བྱ། ཡེ་ཤེས་དབབ་པ་ནི། པད་ཟླའི་སྟེང་དུ་ཡི་གེ་དོ༔དམར་པོ་ལས་རྡོ་རྗེ་དབྱངས་ཅན་མ་དམར་མོ། གཡས་ཞལ་དཀར་པོ་གཡོན་ཞལ་སྔོན་པོ།
ཕྱག་དྲུག་གི་གཡས་གསུམ་ན་པདྨ་དང་རལ་གྲི་གྲི་གུག་བསྣམས་པ། གཡོན་གསུམ་འཁོར་ལོ་དང་རིན་པོ་ཆེ་དང་ཐོད་པ་བསྣམས་པ། ཞབས་གཡོན་བརྐྱང་སྟེ་
རོལ་པའི་སྟབས་ཀྱིས་བཞུགས་པ། ལང་ཚོ་རབ་ཏུ་རྒྱས་པ། དར་དང་རིན་པོ་ཆེའི་རྒྱན་རྫོགས་པ། ཐུགས་ཀར་དོཿཡིག་དམར་པོ་གསལ་བར་གྱུར། སློབ་
མའི་མོས་གུས་ཀྱིས་བསྐུལ་བས་ཡེ་ཤེས་པ་སྤྱན་དྲངས་ལ་ཐིམ། ཨོ༔ ཆོས་ཀྱི་དབྱིངས་ཀྱི་རང་བཞིན་བཅོམ་ལྡན་མ༔ ཡུམ་ཆེན་ཕ་རོལ་ཕྱིན་མའི་མཁའ་ཀློང་

ལས༔ མཁྱེན་བརྩེའི་སྐུར་བཞེངས་ལྷ་མོ་དབྱངས་ཅན་མ༔ བདག་སོགས་བློ་ཡི་མུན་པ་བསལ་ཕྱིར་བྱོན༔ ཨོཾ་བཛྲ་སྭ་ར་སྭ་ཏི་ས་པཱ་རི་ཝ་ར་བཛྲ་ས་མ་ཡཱ་ཛ་
ཛ༔ བརྟན་པར་བྱ། དབྱངས་ཅན་མའི་སྐུ་བུམ་པའི་དབང་གིས་ལུས་སྨིན་ཏེ་མི་བརྗེད་པའི་གཟུངས་དང་ལྡན་པར་མོས། བུམ་པ་ཐོགས་ལ། ཧྲཱིཿ ཤེས་རབ་ཟབ་
མོ་སྐུ་ཡི་དབང་༔ སྐལ་ལྡན་ལུས་ལ་དབང་བསྐུར་བས༔ ཕུང་པོ་ལྷ་རུ་སྨིན་པ་དང་༔ ལུས་དབང་སྤྲུལ་སྐུར་གྲོལ་བར་ཤོག༔ ཨོ་པི་ཅུ་པི་ཙུ་པྲཛྙཱ་རྔྷ་ནི༔ ཚ
ཛཱ་ལ་ཛཱ་ལ་མེ་དྷི་ཝརྔྷ་ནི༔ དྷ་རེ་དྷ་རེ་བུདྡྷ་ཝརྔྷ་ནི་སྭཱཧཱ ཀཱ་ཡ་ཨ་བྷི་ཥིཉྩ་གསུང་བྷནྡྷའི་བདུད་རྩིས་ངག་སྨིན་ཏེ༔ བྷནྡྷའི་བདུད་རྩི་བླུད་ལ། ཧྲཱིཿ ཤེས་
རབ་ཟབ་མོའི་གསུང་གི་དབང་༔ སྐལ་ལྡན་ངག་ལ་དབང་བསྐུར་བས༔ ནུས་པ་སྔགས་སུ་སྨིན་པ་དང་ངག་དབང་ལོངས་སྐུར་གྲོལ་བར་ཤོག༔ རྩ་སྔགས།

༄༅། ། །ཝཀྐ་ཨ་བྷི་ཥིཉྩ་ཨཱཿ ཐུགས་ཤེལ་དང་རྡོ་རྗེའི་དབང་གིས་ཡིད་སྨིན་ཏེ༔ ཤེལ་དང་རྡོ་རྗེ་སྙིང་གར་བཞག ཧྲཱིཿཤེས་རབ་ཟབ་མོའི་ཐུགས་
ཀྱི་དབང་༔ སྐལ་ལྡན་ཡིད་ལ་དབང་བསྐུར་བས༔ སེམས་ཉིད་སྣང་སྟོང་རང་གྲོལ་གྱིས༔ ཡེ་ཤེས་ཆོས་སྐུར་གྲོལ་བར་ཤོག་རྩ་སྔགས། ཙིཏྟ་ཨ་བྷི་
ཥིཉྩ་ཧཱུཾ༔ ཤེས་རབ་ཡེ་ཤེས་ཀྱི་དབང་གིས་རྩ་རླུང་ཐིག་ལེའི་འཆིང་བ་གྲོལ་ཏེ༔ ཤེས་རབ་མ་གཏད་ལ། ཧཱུཾ༔ ཤེས་རབ་ལས་བྱུང་ཡེ་ཤེས་ཀྱི༔ ཟབ་ཡངས་
དཀྱིལ་འཁོར་ཀློང་འཇུག་པས༔ ཀློང་ཡངས་བདེ་བར་རང་གྲོལ་ནས༔ བདེ་ཆེན་ཆོས་ཉིད་སྐུར་འགྲུབ་ཤོག༔ མ་ཧཱ་སུ་ཥ་ཧོཿ མེ་ལོང་གི་བརྡས་ཆོས་ཉིད་
ཀྱི་གདེང་དོན་མངོན་དུ་རྟོགས་པར་མོས༔ མེ་ལོང་གཏང་ལ། གང་གི་གཞིར་གྱུར་གཏིང་གསལ་ཡང་༔ མཚོན་ཅིང་དངོས་པོར་མ་གྲུབ་པའི༔ བདེ་ཆེན་ཆོས་

ཉིད་རྟོགས་པར་གྱིས༔ ཆོས་སྐུ་བདེ་བ་ཆེན་པོར་ལྟོས༔ ཨ་ཕཊཿ དེས་མཚོན་ཚིག་གི་དབང་གིས་དོན་དམ་ཁོང་དུ་ཆུད་དེ་རྟོགས ཚིག་དབང་ནི། ཨཱཿ
དོན་དམ་མཚོན་པར་མི་ནུས་ཀྱང་༔ ཚིག་གིས་དོན་གྱི་སྒོ་དབྱེ་བྱ༔ སེམས་ལ་འཛིན་དུ་མེད་མོད་ཀྱང་༔ རང་རིག་རྟོགས་པའི་ཀློང་དུ་བཅུག༔ སེམས་ལ་
འགྲོ་འོང་གཉིས་མེད་ཀྱང་༔ གར་ཡང་བཏང་ཞིང་འགྲོ་འོང་ཚུལ༔ སྟོང་པར་བདག་ཏུ་མ་མཆིས་ཀྱང་༔ བདག་གིར་འཛིན་པའི་མཁན་པོ་ཟུངས༔ དེས་གྲུབ
བོ།། ༈ བཅུ་པ་རང་བཞིན་རྫོགས་པ་ཆེན་པོའི་དོན་མངོན་དུ་གྱུར་པ་པཎ་ཆེན་ཉིད་ལྟ་བུར་བྱིན་གྱིས་བརླབས་པའི་ཕྱིར་བསྟན་པ་ཤེས་རབ་ཕར་ཕྱིན་ནི།
ལམ་འདིར་བསྒྲོད་པའི་སྐལ་ལྡན་ཀུན༔ ཁོ་བོ་བི་མ་མི་ཏྲ་བཞིན༔ གོ་འཕང་མཉམ་པ་ཉིད་དུ་གྲོལ༔ ཞེས་གསུངས་པ་སྟེ། དེ་ཉིད་ཀྱི་སྨིན་བྱེད་ཀྱི་ཆེད་

༄༅།།དུ་མཎྜལ་ཕུལ་ནས་གསོལ་བ་འདེབས༔ ཨེ་མ་འདྲེན་པ་དགོངས་སུ་གསོལ༔ ཆོས་དབྱིངས་ཡེ་ཤེས་མཆོག་གི་གཞི༔ སེམས་ཉིད་
རྫོགས་པ་ཆེན་པོ་ཡི༔ ངོ་བོའི་རང་ཞལ་བསྟན་དུ་གསོལ༔ ལན་དུ། སེམས་ཉིད་རང་རིག་རྩལ་རྫོགས་པའི༔ ཆོས་དབྱིངས་རང་ཞལ་བལྟ་འདོད་ན༔ ༔
ཆོས་སྐུ་ཡུམ་ཆེན་ཕར་ཕྱིན་མའི༔ མཁའ་ཀློང་འཇུག་པའི་སྐལ་པ་བཟང་༔ ན་མོ༔ མཆོག་གསུམ་རྒྱུད་སྡེའི་དཀྱིལ་འཁོར་ལྷ་ཚོགས་ལ༔ བྱང་ཆུབ་མ་
ཐོབ་བར་དུ་སྐྱབས་སུ་མཆི༔ འགྲོ་ཀུན་རྣམ་མཁྱེན་སངས་རྒྱས་སར་འགོད་ཕྱིར༔ བདག་ཉིད་རྫོགས་པ་ཆེན་པོའི་ཉམས་ལེན་བྱ༔ ཡེ་ཤེས་དབབ་པ་ནི། པད་
སྡོང་དང་ཟླ་བའི་སྟེང་དུ་ཨོཾ་དཀར་ལས་ཤེས་རབ་ཕར་ཕྱིན་མ་དཀར་མོ་ཕྱག་གཉིས་ཆོས་འཆད་ཀྱིས་པདྨ་དཀར་དམར་སྟེང་རལ་གྲི་དང་གླེགས་བམ་བསྣམས་པ་དབུ་

སྐུ་ཐོར་གཙུག་དང་ཕྱེད་གྲོལ་བ་དར་དང་རིན་པོ་ཆེའི་རྒྱན་ཅན་ཞབས་རྡོར་སྐྱིལ་ཅན། ཐུགས་ཀར་ཟླ་སྟེང་ཨོཾ་ཡིག་དཀར་པོ་གསལ་བར་གྱུར། སློབ་མས་དད་
པའི་ཤུགས་བསྐྱེད་པ་དང་བདག་མདུན་གྱི་ཐུགས་ཀའི་འོད་ཟེར་གྱིས་ཡེ་ཤེས་པ་སྤྱན་དྲངས་ལ་ཐིམ། ཨོཾ༔ ཆོས་སྐུ་སྐྱེ་མེད་སྤྲོས་བྲལ་གྱི༔ བདེ་ཆེན་ལྷན་
སྐྱེས་བདེ་བ་ཆེ ཤེས་རབ་ཕ་རོལ་ཕྱིན་པ་མོ༔ འགྲོ་བའི་དོན་དུ་གཤེགས་སུ་གསོལ༔ བཛྲ་ས་མ་ཡཱ་ཛ་ཛ༔ བརྟན་པར་བྱ། སྐྱེ་འགགས་གཉིས་མེད་
མཚོན་པའི་བུམ་བཅུད་ཀྱིས་ལུས་སྨིན་པར་མོས། བུམ་པ་ཐོགས་ལ། སྐྱེ་བ་མེད་པའི་བུམ་པ་ན༔ འགགས་པ་མེད་པའི་བདུད་རྩིའི་རྒྱུན༔ སྐལ་ལྡན་ལུས་ངག་
ལྷ་ཡི་སྐུར༔ སྨིན་པའི་ནུས་པ་མཆོག་ཐོབ་ཤོག༔ ཨོཾ་པཱི་ཙུ་པཱི་ཙུ་པྲཛྙཱ་ཝརྔྷ་ནི༔ ཛ་ལ་ཛ་ལ་མོ་དྷེ་ཝརྔྷ་ནི༔ དྷི་རི་དྷི་རི་བུདྡྷ་ཝརྔྷ་ནི་སྭཱ་ཧཱ༔ ཀཱ་ཡ་ཨ་བྷི་

༄༅། །ཥིཉྩཨོཾ༔ སྐྱེ་འགགས་བྲལ་བ་གསང་སྔགས་ཀྱི་བཅུད་ཀྱིས་ངག་སྨིན་པར༔ བྷནྡྷ་གཏད་ལ། སྐྱེ་བ་མེད་པའི་བྷནྡྷ་ལ༔ འགག་པ་མེད་
པའི་གསང་སྔགས་རྒྱུན༔ སྐལ་ལྡན་ངག་དབང་སྔགས་ཀྱིས་བསྐུར༔ སྨིན་པའི་ནུས་པ་མཆོག་ཐོབ་ཤོག༔ རྩ་སྔགས། ཝཱཀྐ་ཨ་བྷི་ཥིཉྩ་ཨཱཿ སྐྱེ་འགགས་
མེད་པའི་ཤེལ་རྡོ་ཏིང་ངེ་འཛིན་དང་བཅས་ཀྱིས་སྨིན༔ ཤེལ་སྙིང་ཁར་བཞག་ལ། སྐྱེ་མེད་མཚོན་པའི་ཤེལ་རྡོ་ལ༔ འགགས་པ་མེད་པའི་ཏིང་འཛིན་གྱིས༔ སྐལ་
ལྡན་ཏིང་འཛིན་ཡིད་དབང་བསྐུར༔ སྨིན་པའི་ནུས་པ་མཆོག་ཐོབ་ཤོག༔ རྩ་སྔགས། ཙིཏྟ་ཨ་བྷི་ཥིཉྩཧཱུཾ༔ སྐྱེ་མེད་ཤེས་རབ་མའི་ཀློང་ལས་འགག་མེད་ཡེ་
ཤེས་ཀྱི་གདང་རྩལ་རྙེད་ནས་རྒྱུད་གྲོལ་བར༔ མེ་ལོང་ཆོས་འབྱུང་གཏད་ལ། ཧྲཱིཿ སྐྱེ་བ་མེད་པའི་ཤེས་རབ་ལ༔ འགགས་པ་མེད་པའི་ཡེ་ཤེས་ཀྱིས༔ དབང་

མཆོག་དམ་པས་རྒྱུད་གྲོལ་ནས༔ རྩལ་རྫོགས་ནུས་པའི་མཆོག་ཐོབ་ཤོག༔ མ་ཧཱ་སུ་ཁ་ཧོཿ ཨ་བྷི་ཥིཉྩ་ཨ་ཨཿ མཚོན་པ་ཚིག་གི་དབང་གིས་རྫོགས་ཆེན་
ཞལ་མཇལ་བར༴ ཚིག་དབང་ནི། ཨ་ཕཊཿ ཧྲཱིཿ  གང་ཤར་རང་གི་ངོ་བོར་ལྟོས༔ ལྟ་མཁན་རང་གི་ངོ་བོའི་མདངས༔ རྒྱལ་བའི་ཞིང་ཁམས་རྣམས་སུ་
སོང་༔ འགྲོ་འམ་གཉིས་སུ་འདུག་གམ་ཙི༔ ཨ་ཨ་ཕཊཿ དཀྱིལ་འཁོར་རྫོགས་པའི་གཏོར་མའི་དབང་གིས་རྫོགས་ཆེན་གྱིས་འགྲོ་བ་འདུལ་བའི་དབང་ཐོབ༔
གཏོར་མ་སྤྱི་བོར་བཞག་ལ། ཧྲཱིཿ བསྐྱེད་པ་ཡུམ་གྱི་ཕར་ཕྱིན་མའི༔ རང་ངོའི་རྩལ་རྫོགས་རྣལ་འབྱོར་གྱིས༔ གང་འདུལ་འགྲོ་དོན་བྱེད་པའི་ཐབསཿ མི་ཉམས་
གང་འཕེལ་རྟག་བརྟན་ཤོག༔ དེས་གྲུབ་བོ།། ༈ བཅུ་གཅིག་པ་རྫོགས་པ་ཆེན་པོའི་འཇུག་ངོགས་དངོས་ཡུམ་ཆེན་མོ་ནི༔ ཆོས་སྐུ་བདེ་བ་ཆེན་པོའི་ཡུམ༔

༄༅། །དུས་གསུམ་རྒྱལ་བ་བསྐྱེད་མཛད་པའི༔ ཆོས་དབྱིངས་མཁའ་ཀློང་ཡངས་པ་ཆེ༔ ཆོས་རྣམས་སྨྲ་ཕྱིར་ལོངས་སྐུར་བཞེངས༔ དེ་ཉིད་
གོ་འཕང་བླ་མེད་མཆོག༔ སྒྲུབ་པ་པོ་ཡི་བསྒྲུབ་བྱར་བཤདཿ༔ རྫོགས་པ་ཆེན་པོ་ཆོས་ཀྱི་དབྱིངས༔ དེའི་འཇུག་ངོགས་ཐབས་འདིའོ༔ ཞེས་གསུངས་པའི་
དེའི་སྨིན་བྱེད་ཀྱི་ཆེད་དུ་མཎྜལ༔ གསོལ་བ་འདེབས༔ ཨེ་མ་མགོན་པོ་དགོངས་སུ་གསོལ༔ ཆོས་དབྱིངས་གནས་ལུགས་འདུས་མ་བྱས༔ ཡེ་ཤེས་ཆེན་
པོའི་སྒོ་ཕྱེས་ནས༔ རྫོགས་པ་ཆེན་པོའི་རང་ཞལ་སྟོན༔ ལན་དུ། ཉོན་ཅིག་བུ་ཁྱོད་སྐལ་པ་བཟང་༔ ཆོས་དབྱིངས་ཡེ་ཤེས་ཆེན་པོའི་ལམ༔ ཆོས་སྐུ་ཡུམ་
ཆེན་ཕར་ཕྱིན་མའི༔ གསང་བ་གསང་ཆེན་དལ་དུ་འཇུག སྤྲོ་བ་བསྐྱེད་ལ་ཆོས་ཉོན་ཅིག དགའ་དང་ལྡན་པས་ཉམས་སུ་ལོངསཿ སྐྱབས་སེམས་སྡོམ་བཟུང་

བྱ༑ ཡེ་ཤེས་དབབ་པ་ནི། གནས་ཁང་འོག་མིན་ཆོས་ཀྱི་དབྱིངས་ཀྱི་ཕོ་བྲང་སློབ་དཔོན་ཆོས་སྐུ་ཡུམ་ཆེན་མོར་མོས་ལ༔ པད་ཟླའི་སྟེང་དུ་ཡིག་སེར་པོ་ལས་
ཡུམ་ཆེན་མོ་སྐུ་མདོག་སེར་མོ་ཞལ་གཅིག་ཕྱག་བཞིའི་དང་པོ་གཉིས་ཆོས་འཆད་ཀྱི་ཕྱག་རྒྱ་མཛད་པ། འོག་མ་གཉིས་ཀྱིས་མི་འཇིགས་པའི་ཕྱག་རྒྱ་དང་ཨུཏྤལ་
བསྣམས་པ། ཞབས་རྡོ་རྗེའི་སྐྱིལ་ཀྲུང་དུ་བཞུགས་པ། དར་དང་རིན་པོ་ཆེའི་རྒྱན་ཐམས་ཅད་རྫོགས་པར་བརྒྱན་པའི་ཐུགས་ཀར་ཧྲཱིཿཡིག་སེར་པོ་གསལ་བར་
གྱུར། སློབ་མས་དད་པའི་ཤུགས་ཀྱིས་བསྐུལ་བའི་བདག་མདུན་གྱི་ཐུགས་ཀ་ནས་འོད་ཟེར་འཕྲོས་པས་ཡེ་ཤེས་པ་སྤྱན་དྲངས་ལ་ཐིམ། ཧྲཱིཿ སྐྱེ་མེད་རྣམ་
དག་ཆོས་དབྱིངས་ནས༔ ཡུམ་ཆེན་ཤེས་རབ་ཕར་ཕྱིན་མས༔ སྐལ་ལྡན་སློབ་མར་བྱིན་གྱིས་རློབས༔ མཆོག་དང་ཐུན་མོང་དངོས་གྲུབ་སྩོལ༔ བཛྲ་ས་མ་

༄༅། །ཡཱ་ཛ་ཛ༔ བརྟན་པར་བྱ། ཡུམ་ཆེན་མོའི་སྐུ་བུམ་པའི་དབང་གིས་ལྷའི་གོ་འཕང་ཐོབ་པར་མོས༔ བུམ་པ་ཐོགས་ལ། ཆོས་སྐུ་ཡུམ་ཆེན་ཕར་
ཕྱིན་སྐུ་ཡི་དབང་༔ སྐལ་ལྡན་སློབ་མའི་ལུས་ལ་དབང་བསྐུར་བས༔ ཡེ་ཤེས་ལྷ་ཡི་གོ་འཕང་མངོན་གྱུར་ནས༔ སྤྲུལ་སྐུའི་འགྲོ་དོན་མ་ལུས་ལྷུན་གྲུབ་ཤོག༔
ན་མོ༔ བྷ་ག་ཝ་ཏེ་པྲཛྙཱ་པཱ་ར་མི་ཏཱ་ཡེ༔ ཨ་མི་ཏཿ གུརྞ་ཡེ་བྷཀྵི་བརྪ་ལ་ཡེ༔ སརྦ་ཏ་ཐཱ་ག་ཏེ་ཛྙཱ་ན་པ་རི་པཱུ་རི་ཏ་ཡེ༔ སཏཱ་བརྪལ་ཡེ༔ ཏདྱ་ཐཱ༔
ཨོཾ་དྷི་ཀ་ཀཎ་ཀ་ཡཾ༔ ཤུ་ཏི་སྤྱི་ཏི་བི་ཛ་ཡེ་སྭཱ་ཧཱ༔ ཀཱ་ཡ་ཨ་བྷི་ཥིཉྩ་ཨོཾ༔ གསུང་བྷནའི་དབང་གིས་གསུང་གི་བདེན་པ་འགྲུབ་པར་བྷནྟ་མགྲིན་པར་བཞག་ལ།
ཆོས་སྐུ་ཡུམ་ཆེན་ཕར་ཕྱིན་གསུང་གི་དབང་༔ སྐལ་ལྡན་སློབ་མའི་ངག་ལ་དབང་བསྐུར་བས༔ གསུང་གི་བདེན་པ་མ་ལུས་མངོན་གྲུབ་ནས༔ ལོངས་སྐུའི་

འགྲོ་དོན་མ་ལུས་ལྷུན་གྲུབ་ཤོག༔ རྩ་སྔགས། ཝཀྐ་ཨ་བྷི་ཥིཉྩ་ཨཱཿ ཐུགས་ཤེལ་རྡོའི་དབང་གི་རྫོགས་པ་ཆེན་པོའི་དོན་མངོན་དུ་གྱུར༔ ཤེལ་སྙིང་ཁར་བཞག་ལ།
ཧྲཱིཿ ཆོས་སྐུ་ཡུམ་ཆེན་ཕར་ཕྱིན་ཐུགས་ཀྱི་དབང་༔ སྐལ་ལྡན་སློབ་མའི་ཡིད་ལ་དབང་བསྐུར་བས༔ ཆོས་དབྱིངས་རྫོགས་པ་ཆེན་པོ་མངོན་གྱུར་ནས༔ ཆོས་
སྐུའི་འགྲོ་དོན་མ་ལུས་ལྷུན་གྲུབ་ཤོག༔ རྩ་སྔགས། ཙིཏྟ་ཨ་བྷི་ཥིཉྩཧཱུཾ༔ ཡོན་ཏན་བྷནྡྷའི་བཅུད་ཀྱི་རྩ་རླུང་བྱང་སེམས་ཁམས་གྲོལ་བར༔ བྷནྡྷ་གཏད་ལ། ཧཱི
ཆོས་སྐུ་ཤེས་རབ་ཕར་ཕྱིན་ཡོན་ཏན་དབང་༔ སྐལ་ལྡན་སློབ་མའི་རྒྱུད་ལ་དབང་བསྐུར་བས༔ རྩ་རླུང་ཟུང་འཇུག་བྱང་སེམས་ཁམས་གྲོལ་ནས༔ ངོ་བོ་ཉིད་
ཀྱི་འགྲོ་དོན་ལྷུན་གྲུབ་ཤོག༔ རྩ་སྔགས། གུ་ཧྱ་ཛྙཱ་ན་གུརྱ་ཨ་བྷི་ཥིཉྩ་ཨཱཿ སྐུ་འཕྲོས་ཏེ་ཐིམ་པས་ཕྲིན་ལས་འགྲོ་འདུལ་གྱི་ནུས་པ་ཐོབ་པར་མོས༴ སྐུ་བྱིན་ལ།

༄༅། །ཧྲཱིཿ ཆོས་སྐུ་ཡུམ་ཆེན་ཕར་ཕྱིན་ཕྲིན་ལས་དབང་༔ སྐལ་ལྡན་སློབ་མའི་རྒྱུད་ལ་དབང་བསྐུར་བས༔ ཕྲིན་ལས་རྣམ་བཞིའི་འགྲོ་བའི་
དོན་བྱེད་ནས༔ ཤེས་རབ་ཕ་རོལ་ཕྱིན་མ་ཇི་བཞིན་ཤོག༔ རྩ་སྔགས། ཀཱ་ཡ་ཝཱཀྐ་ཙིཏྟ་ཨ་བྷི་ཥིཉྩ་ཨཱཿ གཏོར་མ་དཀྱིལ་འཁོར་གྱི་ངོ་བོ་གཏད་པས་འགྲོ་དོན་
མི་འགགས་བརྟན་པའི་དབང་༴ གཏོར་མ་སྤྱི་བོར་བཞག་ལ། ཆོས་སྐུ་ཕ་རོལ་ཕྱིན་མའི་སྒོར༔ འགྲོ་བའི་དོན་ཀུན་བྱེད་པ་ལ༔ གེགས་མེད་ཡོན་ཏན་ལྷུན་གྲུབ་ཀྱི༔ 
ཕུན་ཚོགས་རྟག་ཏུ་བརྟན་གྱུར་ཅིག སརྦ་བ་ལིདྟ་ཨ་བྷི་ཥིཉྩ་ཧཱུཾ༔ དེས་གྲུབ་བོ།། ༈ དེས་རབ་ཏུ་ཟབ་པ་འཇམ་དཔལ་སྐོར་གྱི་ཞི་བ་སོང་ནས། ད་
གཉིས་པ་འཆི་བདུད་བཟློག་ཕྱིར་དྲག་པོ་ནི༔ གང་ཞིག་ཕྱི་རབས་སྙིགས་མ་ལྔ་བདོའི་དུས་དམུ་རྒོད་ཀྱི་གཟུགས་ཅན་གཟུགས་མེད་མཐའ་དག་འདུལ་བའི་འཇམ་

དཔལ་རྩ་བའི་ཕྱག་རྒྱ་ཆེན་པོ་ཚེ་བདག་ཟིལ་གནོན་འདི་ཉིད་གཏེར་དུ་སྦས་པ་ཡིན་ཏེ། གང་ན་ཉོན་མོངས་བཙན་པོས་སྒྲིབ་པ་ཡི༔ ཤིན་ཏུ་སྙིགས་མ་ལྔ་བདོས་
ཐེབས་པ་ཡི༔ དུས་ཀྱི་རྗེས་འཇུག་བསམ་ན་མི་བཟོད་པས༔ ཐུགས་རྗེའི་ལྷ་འདི་བསྟན་པའི་བཙས་སུ་བྱ༔ ཞེས་གསུངས་པའི་འཆི་བདག་གཤེད་པོ་དྲེགས་
ཚོགས་ཀྱི་སྲོག་ལ་དབང་བསྒྱུར་བའི་ཁྲོ་བོའི་རྗེ་བཙུན་འདི་ཉིད་ཀྱི་སྨིན་བྱེད་ཀྱི་ཆེད་དུ་མཎྜལ་ཕུལ་ནས་གསོལ་བ༔ ཧོཿ ཕྱག་རྒྱ་ཆེན་པོ་ཟིལ་ནོན་དང་༔  ༔
དབྱེར་མེད་བླ་མ་དགོངས་སུ་གསོལ༔ ཕྱག་རྒྱ་ཆེན་པོའི་དཀྱིལ་འཁོར་དུ༔ མགོན་པོས་བདག་ཉིད་གཞུག་ཏུ་གསོལ༔ ལན་དུ། མཐའ་བྲལ་བདེ་བ་ཆེན་
པོའི་དབྱིངས༔ ཕྱག་རྒྱ་ཆེན་པོའི་དཀྱིལ་འཁོར་དུ༔ ཞུགས་ནས་དངོས་གྲུབ་བསྒྲུབ་པ་དང་༔ ཆེ་བཙན་ཟིལ་གནོན་ཆེན་པོར་གྱུར༔ རྟོགས་པའི་རྩལ་ཆེན་

༄༅། །གཟི་མདངས་ཀྱིས༔ རང་བཞིན་བདུད་ཚོགས་ཀུན་བཅོམ་པའི༔ ཆེ་བཙན་ཕྱག་རྒྱ་ཟིལ་གནོན་གྱིས༔ ཐར་པ་ཆེན་པོའི་གྲོང་འཇུག་
ཅིག༔ འཇུག་པའི་སླད་དུ་འདིའི་རྗེས་ཟློས དེ་ལྟར་ཕྱག་རྒྱ་ཆེན་པོ་ཡི༔ དཀྱིལ་འཁོར་ཀློང་དུ་འཇུག་པའི་ཐབས༔ མགོན་པོས་བདག་ལ་སྩལ་དུ་གསོལ།
བྱིན་གྱིས་རླབས་ཅིང་བསླབ་པ་ཞུ༔ ཞེས་སོ། །བྱིན་གྱིས་བརླབ་པ་ནི། ཧཱུཾ་ཧཱུཾ༔ ཕྱག་རྒྱ་ཟིལ་གནོན་དཀྱིལ་འཁོར་དུ༔ འཇུག་པའི་སྐལ་ལྡན་མ་གཏོགས་པ༔ ༔
ཚུལ་མ་ཡིན་པ་ཕྱིར་དེངས་ཤིང་༔ དད་ལྡན་རྡོ་རྗེའི་རིགས་སུ་གྱུར༔ ཞེས་བྱིན་གྱིས་རླབས་ལ། སྐྱབས་སེམས་སྡོམ་བཟུང་བྱ། སློབ་མ་དམ་ཚིག་པའི་ལྷར་བསྐྱེད་པ་ནི། ཆོས་ཉིད་རོལ་
པ་ཆེན་པོའི་རྩལ་སྣང་འགགས་མེད་ལས་ཁྱེད་རང་རྣམས་སྐད་ཅིག་གིས་པད་ཉི་གཤིན་རྗེ་ཕོ་མོ་བསྣོལ་བ་དང་། མ་ཧེའི་སྟེང་དུ་འཇམ་དཔལ་ཕྱག་རྒྱ་ཆེན་པོ་ཟིལ་

གནོན་ཁྲོ་བོའི་རྒྱལ་པོ་སྐུ་མདོག་བཻཌཱུརྱའི་ལྷུན་པོ་ལ་ཉི་མ་འབུམ་ཤར་བ་ལྟ་བུ། ཞལ་གཡས་དཀར། གཡོན་དམར། དབུས་སྐུ་དང་མཐུན་པ། ཕྱག་
དྲུག་གི་གཡས་གསུམ་ན། འཁོར་ལོ་དང་རྡོ་རྗེ་རལ་གྲི་བསྣམས་པ། གཡོན་གསུམ་ན་བེ་ཅོན་དང་གཏུན་ཤིང་སྡིགས་མཛུབ་མཛད་པ། ཞབས་བཞི་མ་ཧེའི
་རྭ་བར་དང་འཕོངས་སྟེང་དུ་བསྒྲད་པ། སྦྲུལ་དང་རིན་པོ་ཆེ་རུས་པ་དུར་ཁྲོད་རོལ་པའི་ཆས་ཀྱིས་ཀླུབས་ཤིང་མེ་དཔུང་འབར་བའི་ཀློང་ན་འགྱིང་བའི་ཐུགས་ཀར་ཉི་
མའི་དཀྱིལ་འཁོར་གྱི་སྟེང་ན་ཧཱུཾ་མཐིང་ནག་འོད་ཟེར་འཕྲོ་བ་ལས་བྱུང་བའི་ལུས་ཐམས་ཅད་རྡོ་རྗེའི་གོ་ཁྲབ་ཀྱིས་ཞུ་ལུགས་སུ་གཡོགས་པར་དམིགས། བསླབ་པའི་ཚུལ་
ནི༔ ཧོཿ ལམ་འདིར་ཏིང་ངེ་འཛིན་གྱིས་འགྲོས༔ རྣམ་པར་གཡེང་པའི་རྟོག་པ་སྤངས༔ རང་ཉིད་དམ་ཚིག་རྡོ་རྗེ་འཛིན༔ བདག་སོགས་ཟབ་བཅུད་

༄༅། །རིམ་གྱིས་ལོངསཿ དམ་ཆུ་སྦྱིན་པ་ནི། གསང་བ་གསང་ཆེན་ཡེ་ཤེས་ཆུ༔ སྙིང་ལ་བཞག་བཞིན་འཆལ་བ་མིན༔ རྡོ་རྗེ་བདུད་རྩི་བཅུད་
ཀྱི་དྲོད༔ འཆལ་ཞིང་ཡལ་དང་ཉམས་རུང་མིན༔ སརྦ་ཨི་དན་ན་ར་ཀན་ཋཱ་ཋཱ༔ བུམ་པ་བསྐྱེད་པ་ལྷའི་རྒྱུན་ཕུང་ཁམས་ལྷ་རུ་སྨིན་པར་མོས༔ བུམ་པ་སྤྱི་བོར་
བཞག་ལ། ཧཱུཾ༔ ཟིལ་ནོན་སྐུ་ཡི་དཀྱིལ་འཁོར་དུ༔ བསྐྱེད་པ་ལྷ་ཡི་ཏིང་འཛིན་གྱི༔ ཡེ་ཤེས་བདུད་རྩིའི་ཆུ་རྒྱུན་གྱི༔ སྐལ་ལྡན་ཕུང་ཁམས་སྨིན་གྱུར་
ཅིག༔ ཨེ་ཀ་ཧེ་དུན་ཡ་མ་སྙིང་ཁྲག་ར་མ་ཙ་ཡ༔ ཀཱ་ཡ་ཨ་བྷི་ཥིཉྩༀ སྔགས་ཕྲེང་མགྲིན་པར་ཐིམ་པས་རྩ་ཁམས་བཟླས་པ་སྔགས་ཀྱི་རང་བཞིན་དུ་སྨིན་
པར་མོས༔ ཕྲེང་བ་མགྲིན་པར་བཞག་ལ། ཧཱུཾ ཟིལ་ནོན་གསུང་གི་དཀྱིལ་འཁོར་དུ༔ བཟླས་པ་སྔགས་ཀྱི་ཏིང་འཛིན་གྱི༔ ཡེ་ཤེས་བདུད་རྩིའི་ཆུ་རྒྱུན་གྱིས

སྐལ་ལྡན་རྩ་ཁམས་སྨིན་གྱུར་ཅིག༔ ཨེ་དུན་ཀ་ཡཾ༔ ཝཀྐ་ཨ་བྷི་ཥིཉྩ་ཨཱཿ རྡོ་རྗེ་འཕྲོས་སྙིང་ཁར་ཐིམ་པས་རྟོག་ཚོགས་ཏིང་འཛིན་དུ་སྨིན་པར༔ རྡོ་རྗེ་སྙིང་ཁར་
བཞག་ལ། ཧཱུཾ༔ ཟིལ་ནོན་ཐུགས་ཀྱི་དཀྱིལ་འཁོར་དུ༔ ཡེ་ཤེས་སྙིང་པོའི་ཏིང་འཛིན་གྱི༔ ཡེ་ཤེས་བདུད་རྩིའི་ཆུ་རྒྱུན་གྱིས༔ སྐལ་ལྡན་རྟོག་ཚོགས་སྨིན་
གྱུར་ཅིག༔ ཨེ་མྱག་ཡ་རྔུབ་རྨུག་ཤ་ཀ་དུན༔ ཙིཏྟ་ཨ་བྷི་ཥིཉྩ་ཧཱུཾ༔ བྱང་སེམས་བདུད་རྩིའི་ལུས་ལ་ཁྱབ་པས་ཐབས་ཤེས་ཟུང་འཇུག་བདེ་སྟོང་གི་དོན་མངོན་
དུ་རྟོགས་པར༔ བྷ་ནྡྷ་གཏད་ལ། ཧཱུཾ ཟིལ་ནོན་ཡོན་ཏན་དཀྱིལ་འཁོར་དུ༔ ཐབས་དང་ཤེས་རབ་ཏིང་འཛིན་གྱི༔ གསང་བ་གསང་ཆེན་ལས་བྱུང་རྒྱུན༔
སྐལ་ལྡན་རྩ་ཁམས་སྨིན་གྱུར་ཅིག༔ ཨེ་དུན་ཀ་ཡཾ་གུ་ཧྱ་ཨ་བྷི་ཥིཉྩམཾ དྲིལ་བུ་སྟོང་ཉིད་ཀྱི་སྒྲས་སྣང་སྲིད་ཕྱག་རྒྱ་ཆེན་པོར་རྒྱས་བཏབ་སྟེ་ཟིལ་གྱིས་ནོན་པར

༄༅།།དྲིལ་བུ་གཏད་ལ། ཧཱུཾ ཟིལ་ནོན་ཕྲིན་ལས་དཀྱིལ་འཁོར་དུ༔ ཕྱག་རྒྱ་ཆེན་པོ་མངོན་གྱུར་གྱི༔ ཤེས་རབ་ལས་བྱུང་བདུད་རྩི་ཡིས༔
སྐལ་ལྡན་དབང་པོ་སྨིན་གྱུར་ཅིག༔ ཨེ་དུན་ཀ་ཡཾ༔ སརྦ་ཨ་བྷི་ཥིཉྩ༔ ཕྲིན་ལས་རྗེས་སུ་གནང་བར་མོས་ཏེ༔ བུམ་པ་སྤྱི་བོར་བཞག་ལ། ཧཱུཾ༔ ཕྱག་རྒྱ་
ཆེན་པོ་ཟིལ་གནོན་གྱི༔ སྨིན་གྲོལ་ཕྲིན་ལས་བསྐྱེད་རྫོགས་བཅས༔ མ་ལུས་ལུས་པ་མེད་པ་ཡི༔ འགྲོ་འདུལ་ཐབས་ལ་མཁས་པར་གྱི༔ དབྱངས་གསལ་
གྱིས་རྒྱུན་བཟླས། ཡེ་དྷར་གྱིས་བརྟན་པར་བྱ། བཀའ་ཡོངས་རྫོགས་ཀྱི་བདག་པོར་བཅོལ་ཏེ་གཏད་པར་མོས་ལ། བཀའ་གཏད་ཀྱི་ཕྲེང་བ་རྡོ་རྗེ་གཏད་ལ། ཧཱུཾ༔ ཕྱག་རྒྱ་ཆེན་པོ་
ཟིལ་ནོན་སྒོར༔ བདག་དོན་གཞན་རྣམས་གང་འདུལ་བ༔ བསྐྱེད་བཟླས་ཏིང་ངེ་འཛིན་ལ་འདུས༔ བཀའ་རྣམས་ཡོངས་རྫོགས་ཁྱེད་ལ་དབབ༔ ཡེ་

དྷརྨཱས་མེ་ཏོག་འཐོར། བརྟེན་གཏོར་སྤྱི་བོར་བཞག་པས་དཀྱིལ་འཁོར་གྱི་ལྷས་འདི་ལྟ་བུའི་དཀྱིལ་འཁོར་དུ་ཞུགས་པས་གཤིན་རྗེའི་རིགས་ཡོངས་རྫོགས་ལ་དབང་ཐོབ་
པས་ཁྱོད་ཀྱིས་སྤྱོད་ཅིག་ཅེས་པའི་རིགས་གཏད་མཛད་པར་མོས། རིགས་གཏད་ཀྱི་སྤྱི་བོར་གཏོར་མ་བཞག་ལ། ཧཱུཾ༔ ཕྱག་རྒྱ་ཆེན་པོ་ལྷག་པའི་ལྷ༔ འཇམ་དཔལ་གཤིན་
རྗེའི་རིགས་འདུས་པའི༔ རིགས་རྣམས་ཀུན་གྱི་དབང་བཀའ་ལུང་༔ མ་ལུས་འདི་ལ་ཡོངས་རྫོགས་ཤོག༔ ཨེ་དུན་ཀ་ཡཾ༔ ཀཱ་ཡ་ཝཱཀྐ་ཙིཏྟ་ཨ་བྷི་ཥིཉྩ
ཧཱུཾ༔ ཡེ་དྷརྨཱས་མེ་ཏོག་འཐོར་ལ་བརྟན་པར་བྱའོ། །དེས་གྲུབ་བོ།། ༈ དེ་ནས་མཆོག་ཏུ་ཟབ་པ་རྫོགས་པ་ཆེན་པོ་ནི། ཆོས་ཐམས་ཅད་ཀྱི་ཉིང་ཁུ། ཐེག་པ་
ཐམས་ཅད་ཀྱི་རྩེ་རྒྱལ། རྒྱུད་ཐམས་ཅད་ཀྱི་རྒྱལ་པོ། སྐལ་ལྡན་གྱི་སློབ་མ་འཕྲད་པ་ཙམ་གྱིས་གྲོལ་བ་སྟེ། དེ་ཡང་ཨོ་རྒྱན་ཆེན་པོ་ནས་བརྒྱུད་པ་རྙིང་མ་

༄༅། །དང་། པཎ་ཆེན་བི་མ་ནས་བརྒྱུད་པ་གསར་མར་གྲགས་པའི་བཀའ་གཏེར་དུ་མར་བཞུགས་པ་ལས་འདི་ཉིད་གསར་མར་གཏོགས་ཤིང་།
དེ་ལའང་སྨིན་གྲོལ་གཉིས་ལས། དང་པོ་སྨིན་བྱེད་ལ་སྤྲོས་བཅས་དང༌། སྤྲོས་མེད་གཉིས། གཉིས་པ་གྲོལ་བྱེད་ལ་ཐབས་ལམ་དང་གྲོལ་ལམ་གཉིས་སུ་
བཞུགས་པའི་ད་ལན་སྨིན་བྱེད་ཀྱི་སྐབས་ཏེ། དེ་ལའང་སྔོན་འགྲོ་རིམ་དགུའི་འཇུག་དབང་བསྐུར་ནས་འཇུག་སྒོ་སྟོན་པ་དང༌། དངོས་གཞི་ཐུན་མོང་མ་ཡིན་
པའི་དབང་བཞིས་རྒྱུད་དོན་ངོ་སྤྲོད་པ་དང་། རྗེས་མངའ་གསོལ་ནས་རྒྱལ་ཚབ་ཏུ་བྱེད་པ་དང་གསུམ་ལས། དང་པོ་སྔོན་འགྲོ་འཇུག་དབང་གི་རིམ་པ་ལ་སྤྱིའི་
འཇུག་དབང་དང་། བྱེ་བྲག་དངོས་གཉིས། དང་པོ་སྤྱིར་འཇུག་ཅིང་སྣོད་རུང་དུ་བྱེད་པའི་དོན་དུ་མཎྜལ་ཕུལ་ལ་གསོལ་བ༔ ཀྱེ་ཧོཿ དཀྱིལ་འཁོར་གཙོ་

མཆོག་རྡོ་རྗེ་སློབ་དཔོན་དགོངསཿ བདག་ཅག་ཐེག་ཆེན་ལམ་ལ་དྲངས་ཕྱིར་དུ༔ ཐེག་པའི་འཇུག་སྒོ་དབང་མཆོག་བསྐུར་དུ་གསོལ༔ བདག་རྒྱུད་སྨིན་ཅིང་
གྲོལ་བར་མཛད་དུ་གསོལ༔ སློབ་དཔོན་གྱིས། ཨེ་མ་ཉོན་དང་ལས་ཅན་སྐལ་བར་ལྡན༔ བླ་མེད་ཐེག་པ་ཆེན་པོའི་མྱུར་ལམ་འདིར༔ བསྒྲོད་མཛད་སྨིན་གྲོལ་
དབང་གི་འཇུག་སྒོ་ནི༔ བླ་མར་བརྒྱུད་ཀྱི་རིམ་བཞིན་གསོལ་བ་ཐོབ༔ ཅེས་གསུངས་པའི་ཐོག་མར་སྐྱབས་སུ་འགྲོ་བ་འདིའི་རྗེས་ཟློས་མཛོད༔ ན་མོ༔ ༔
དཀྱིལ་འཁོར་ལྷ་དང་རྡོ་རྗེ་སློབ་དཔོན་དགོངས༔ བདག་སོགས་འགྲོ་བ་མ་གྱུར་སེམས་ཅན་རྣམས༔ འཁོར་བའི་གཡུལ་ལས་སྐྱོབས་པར་མཛད་དུ་གསོལ༔
ངན་སོང་གཡང་ལས་སྐྱོབས་པའི་བཀའ་དྲིན་ཞུ༔ དཀོན་མཆོག་སྐྱབས་འོག་ཀློང་དུ་བདེ་བར་ཤོག༔ ཁྱོད་རང་རྣམས་ཀྱི་ལུས་ཀྱི་འཁོར་ལོ་བཞིའི། རྩ་འདབ་

༄༅། །རྣམས་དགེ་འདུན། ཐིག་ལེ་ཆོས། རླུང་ལྔའི་དྭངས་མ་ཡེ་ཤེས་ལྔ་ནི། ཉོན་མོངས་ཡེ་ནས་དག་པའི་སངས་རྒྱས་སྐུ་གསུམ་གྱི་བདག་
ཉིད་ཅན་དུ་ངོ་ཤེས་ནས་བསྒོམ་སྙམ་པའི་དོན་དམ་པའི་སྐྱབས་འགྲོ་གྱིས་ཤིག ཡང་སེམས་བསྐྱེད་པ་འདིའི་རྗེས་ཟློས༔ བླ་མེད་གསང་ཆེན་ཆོས་ལ་འཇུག་པའི་
བཅུད༔ དཔའ་བོ་ཆེན་པོས་བདག་ལ་བཀའ་དྲིན་སྩོལ༔ རང་གི་རིག་པ་མངོན་སུམ་གྱི་ཡེ་ཤེས་ལམ་སྣང་བ་བཞིའི་ཉམས་སུ་བླང་སྙམ་པའི་སྨོན་སེམས་དང་། །
དབྱིངས་ཀ་དག་ཆོས་སྐུ་སྐྱེ་མེད་ནམ་མཁའ་ལྟ་བུ་དང་། ཡེ་ཤེས་ལྷུན་གྲུབ་རང་རིག་སྐུ་གསུམ་གྱི་ངོ་བོ་སྤྲོས་པའི་མཐའ་བཞི་ལས་འདས་པ། ཚིག་དང་ཡི་གེ་
མེད་པའི་དོན་སྨྲ་བའི་བརྗོད་མེད་ཆེན་པོ་ཉིད་རང་ངོ་ཤེས་པར་བྱ་སྙམ་དུ་འཇུག་སེམས་བསྐྱེད་ཅིག གསང་སྔགས་ཐེག་པ་ཆེན་པོའི་སྲོག་ནི་དམ་ཚིག་ལ་བསླབ་

པ་ཉིད་ཡིན་པས་ཁྱད་པར་གྱི་དམ་ཚིག་ཐ་དག་བསྲུང་ཏེ་སྔགས་ཀྱི་སྡོམ་པ་ལ་གནས་པར་བྱའོ་སྙམ་པས་འདིའི་རྗེས་ཟློས་མཛོད། བློ་འདས་མ་བཅོས་ཡེ་ཤེས་སྙིང་
པོ་ལ༔ མི་འདའ་རྡོ་རྗེའི་དམ་ཚིག་བདག་གིས་བཟུང་༔ དེ་ནས་དམ་ཚིག་གི་ཁེ་ཉེན་སྒགས་པ། ལས་བུམ་གྱི་ཆུ་བླུད་ལ། བསྲུང་ན་ཐར་པའི་ས་ཐོབ་ཅིང་༔ ༔
ཉམས་ན་དམྱལ་བའི་གནས་སུ་འཕང་༔ སྔགས་རྫོགས་དམ་ཚིག་གཅེས་པར་ཟུངས༔ བཛྲ་ས་མ་ཡཱ་ན་ར་ཀན༔ དེ་རིང་ཕྱིན་ཆད་བུ་ཁྱོད་ཀྱིསཿ བསྒྲུབ་
བྱའི་དཀྱིལ་འཁོར་ང་ཡིན་པས༔ བདག་དང་དཀྱིལ་འཁོར་གཙོ་བོ་ལ༔ མཆོག་ཏུ་དམ་པ་འཛིན་པ་གཅེས༔ རིག་སྟོང་ཟུང་འཇུག་གི་དོན་ལས་མི་འདའ་
བའི་དྲན་པ་གསལ་འདེབས་ཀྱི་རྡོ་རྗེ་དང་དྲིལ་བུ་དེང་ནས་བརྩམས་འཛིན་པར་བྱ་དགོས་སོ། །ལག་ཏུ་རྡོར་དྲིལ་གཏད་ལ། ཨུ་དུམ་ཝ་རའི་མེ་ཏོག་བཞིན༔ གསང་

༄༅། །སྔགས་ཚུལ་འདི་མཇལ་བར་དཀའ༔ དེ་རིང་སྐལ་བཟང་དགའ་བའི་བཅུད༔ བོ་ཟག་མ་ཤོར་ཐུབ་པར་སྲུངས༔ བཛྲ་ས་མ་ཡཱ་རྒྱ་
རྒྱ་རྒྱ༔ བསྲུང་སྐུད་གདགས་པ་ནི། འཁོར་བའི་ཀུན་རྟོག་ཡེ་ཤེས་ལྔས་བསྲུང་བའི་ཚོན་སྣ་ལྔའི་སྐུད་པ་ལ་ཨོཾ་ཨཱཿཧཱུཾ་སྭཱ་ཧཱ༔ ཨོཾ་སྭ་བྷ་ཝའི་སྔགས་ཀྱིས་མདུད་པ་བྱས་ཏེ། ཕོའི་
དཔུང་པ་གཡས། མོའི་གཡོན་པ་ལ་གཏགས་སོ་གསུང༌། མཆན། ཧོཿ ཐེག་ཆེན་བསྒྲོད་པའི་སྐལ་ལྡན་ཀུན༔ བསྲུང་ཕྱིར་རྡོ་རྗེའི་སྲུང་སྐུད་འདོགས༔ ཡེ་ཤེས་ལྔ་ལྡན་རྒྱ་གསུམ་
ལྡན༔ བར་ཆད་བགེགས་ཀྱི་མིང་མི་འབྱུང་༔ གུ་རུ་དྷེ་ཝ་ཌཱཀྐི་ནི་སརྦ་རཀྵ༔ ལས་ཆུས་ཐིག་ལེ་དང་རྡོ་རྗེས་རྒྱས་གདབ་སྟེ། སྔོན་དུ་འགྲོ་བའི་རྗེས་གཉིས་ཀྱང་སྦྱིན་པར་བྱའོ་ཞེས་གསུངས་པའི་
ཕྱིར་རོ།། འདོད་སྤྱིའི་འཇུག་དབང་དང་བྱེ་བྲག་གི་འཇུག་དབང་གཉིས་ལས། རྡོ་རྗེའི་ཁམས་སྨིན་པར་བྱེད་པའི་སྔོན་འགྲོ་རྡོ་རྗེ་སེམས་དཔའི་དབང་རིམ་དགུའི་

དབང་ཆོག་དང་པོ་ཞུ་བའི་ཡོན་དུ་མཎྜལ་ཕུལ་ནས་གསོལ་བ་འདེབས་པ་འདིའི༴ ཀྱཻ༔ དྲིན་ཆེན་བླ་མ་རིན་པོ་ཆེ༔ བདག་ཅག་སྐལ་ལྡན་སློབ་མ་ཀུན༔ ༔
རྫོགས་པ་ཆེན་པོའི་སྨིན་གྲོལ་གྱིསཿ ཐར་པའི་ལམ་ལ་ཁྲིད་དུ་གསོལ༔ ལན་དུ། མན་ངག་རྫོགས་པ་ཆེན་པོའི་དཀྱིལ་འཁོར་དུ༔ འཇུག་པའི་ཐོག་མར་
སེམས་བསྐྱེད་སྒོ་འབྱེད་ཀྱི༔ བཀའ་གསང་བདུད་རྩིའི་ནུས་པ་ཐོབ་པར་ཟུངས༔ དམ་དུ་འཛིན་པར་རྒྱལ་བའི་གསང་ཆེན་ཡིན༔ ཡེ་ཤེས་དབབ་པ་ནི། པད་ཟླའི་
སྟེང་དུ་ཀྲོང་གིས་དཔལ་རྡོ་རྗེ་སེམས་དཔའ་སྐུ་མདོག་མཐིང་ཀ་ཞལ་གཅིག་ཕྱག་གཉིས་ཕྱག་གཡས་རྡོ་རྗེ་ཐུགས་ཀར་གཏོད་ཅིང་། གཡོན་པས་དྲིལ་བུ་དཀུར་བརྟེན་
པ༑ དར་དཀར་པོས་སྟོད་གཡོགས། དམར་པོས་ཤམ་ཐབས་བྱས་ཤིང༌། རིན་པོ་ཆེའི་རྒྱན་མ་ལུས་པས་བརྒྱན་པ་ཞབས་སེམས་དཔའི་སྐྱིལ་ཀྲུང་དུ་བཞུགས་

༄༅།།པར་སྒོམས། སློབ་མས་དད་པའི་ཤུགས་བསྐྱེད་པ་དང་བདག་མདུན་གྱི་ཐུགས་ཀ་ནས་འོད་ཟེར་འཕྲོས་པས་ཡེ་ཤེས་པ་སྤྱན་དྲངས་ལ་
ཐིམ། ཧཱུཾཿ ཕྱོགས་བཅུའི་ཞིང་ཁམས་རབ་འབྱམས་རྒྱ་མཚོ་ནས༔ བཞུགས་པའི་རྒྱལ་བ་རྒྱ་མཚོའི་ཐུགས་རྗེའི་ཟེརཿ བཅོམ་ལྡན་རྡོ་རྗེ་སེམས་དཔའི་རྣམ་
རོལ་དུ༔ སངས་རྒྱས་སྲས་བཅས་གནས་འདིར་གཤེགས་སུ་གསོལ༔ བཛྲ་ས་མ་ཡ་ཛ་ཛ༔ བརྟན་པར་བྱ། རྡོ་རྗེ་སེམས་དཔའི་སྐུའི་བྱིན་གྱིས་རླབས་པའི་བུམ་
བཅུད་ཀྱིས་ལུས་ཀྱི་སྡིག་སྒྲིབ་དམ་ཚིག་ཆག་ཉམས་སྦྱངས་བར་མོས༔ བུམ་པ་ཐོགས་ལ། ཧཱུཾ་ཧྲཱིཿ རིགས་མཆོག་དག་པ་རྡོ་རྗེ་སེམས་དཔའ་ཡི༔ སྐུ་ཡི་བྱིན་
རླབས་སློབ་མའི་ལུས་ལ་ཞུགས༔ ལུས་ཀྱི་སྡིག་སྒྲིབ་ཉམས་ཆག་དྲི་མ་ཀུན༔ དྲི་མེད་བདུད་རྩིའི་དག་པའི་དབང་ཐོབ་ཤོག༔ ཨོཾ་བཛྲ་སཏྭ་ས་མ་སོགས། ཀཱ་

ཡ་ཨ་བྷི་ཥིཉྩ་ཨོཾ༔ ཐུགས་ཀའི་སྔགས་ཀྱི་ཕྲེང་བ་འཕྲོས་ཞལ་ནས་ཐོན་ཞལ་དུ་ཞུགས་ཐུགས་ཀར་ཐིམ་པས་ངག་གི་སྡིག་སྒྲིབ་དམ་ཚིག་ཆག་ཉམས་ཐམས་ཅད་
སྦྱངས། སྔགས་ཕྲེང་གཏད་ལ། ཧཱུཾ་ཧཱུཾ༔ རིག་མཆོག་དག་པ་རྡོ་རྗེ་སེམས་དཔའ་ཡི༔ གསུང་གི་བྱིན་རླབས་སློབ་མའི་ངག་ལ་ཞུགསཿ གསུང་དབྱངས་ཡན་
ལག་དྲུག་ཅུའི་སྙིང་པོ་ཀུན༔ སྔགས་ཀྱི་ནུས་པ་ངག་ལ་ཡོངས་རྫོགས་ཤོག༔ ཡིག་བརྒྱ་བཟླ། ཝཀྐ་ཨ་བྷི་ཥིཉྩ་ཨཱཿ ཤེལ་རྡོའི་བརྡས་སྟོང་གསལ་བདེ་བ་ཆེན་
པོར་ངོ་སྤྲོད་པས་ཡིད་ཀྱི་སྡིག་སྒྲིབ་དམ་ཚིག་ཆག་ཉམས་ཐམས་ཅད་སྦྱངས༔ ཤེལ་རྡོ་གཏད་ལ། ཧཱུཾ་ཧི༔ རིགས་མཆོག་དག་པ་རྡོ་རྗེ་སེམས་དཔའ་ཡི༔ ཐུགས་
ཀྱི་བྱིན་རླབས་སློབ་མའི་ཡིད་ལ་ཞུགས༔ སྟོང་གསལ་བདེ་བ་ཆེན་པོ་བརྡ་ཡི་དབང་༔ སྐལ་ལྡན་བུ་ཡིས་དོན་ལ་སྤྱོད་པར་ཤོག༔ ཡིག་བརྒྱ། ཙིཏྟ་ཨ་བྷི་ཥིཉྩ་

༄༅། །ཧཱུཾ༔ རྡོ་རྗེ་འཕྲོས་ལག་གཡས་སུ་ཐིམ་པས་རིག་པ་ཡོན་ཏན་གྱི་མངའ་དབང་ཐོབ་པར་མོས། རྡོ་རྗེ་གཏད་ལ། ཧྲཱིཿ རིགས་མཆོག་
དག་པ་རྡོ་རྗེ་སེམས་དཔའ་ཡི༔ ཡོན་ཏན་བྱིན་རླབས་སློབ་མའི་རྒྱུད་ལ་ཞུགས༔ རིག་པའི་དོན་གྱིས་གང་འདུལ་ལྷུན་གྱིས་གྲུབ༔ ཡོན་ཏན་མི་ཟད་གཏེར་
གྱི་དབང་ཐོབ་ཤོག༔ ཡིག་བརྒྱ། ཀཱ་ཡ་ཝཱཀྐ་ཙིཏྟ་ཨ་བྷི་ཥིཉྩ་ཧྲཱིཿ དྲིལ་བུ་འཕྲོས་ལག་གཡོན་དུ་ཐིམ་པས་ཕྲིན་ལས་ཀྱིས་འགྲོ་བ་འདུལ་བའི་དབང་ཐོབ་པར
དྲིལ་བུ་གཏད་ལ། ཧཱུཾ་ཧི༔ རིགས་མཆོག་དག་པ་རྡོ་རྗེ་སེམས་དཔའ་ཡི༔ ཕྲིན་ལས་ཡོངས་རྫོགས་སློབ་མའི་རྒྱུད་ལ་ཞུགས༔ སྙན་གྲགས་ཕྱོགས་བཅུའི་ཞིང་
ཁམས་ཡོངས་ཁྱབ་ནས༔ མ་ལུས་འགྲོ་ཀུན་འདྲེན་པའི་དབང་ཐོབ་ཤོག༔ ཡིག་བརྒྱ། ཀཱ་ཡ་ཝཱཀྐ་ཙིཏྟ་སརྦ་ཀརྨྰ་ཨ་བྷི་ཥིཉྩ་ཧཱུཾ༔ དབང་དོན་ངོ་སྤྲད་པ་ནི། དེ་རིང་

ཕྱིན་ཆད་བུ་ཁྱོད་ཀྱིས༔ མགོན་དུ་རྡོ་རྗེ་སེམས་དཔའ་ཟུངས༔ ཕྲིན་ལས་གང་ལ་གང་འདུལ་གྱིས༔ འགྲོ་བའི་དོན་ལ་འབད་པས་སྐྱོངས༔ བྱང་ཆུབ་
སེམས་དང་མ་བྲལ་བར༔ བྱམས་དང་སྙིང་རྗེའི་བློ་གྲོས་ཀྱིས༔ སེམས་ཅན་ཀུན་ལ་བུ་གཅིག་གིས༔ མ་ཡིས་སྐྱོང་བའི་ལམ་ཁྱེར་མཛོད༔ འགྲོ་དང་
འདུག་དང་ཉལ་དང་ལང་༔ སེམས་བསྐྱེད་ཀྱིས་ཤིག་ཉམས་མ་བྲལ༔ སྨོན་ལམ་བསྔོ་བ་ལམ་ཁྱེར་གྱིསཿ འགྲོ་ལ་དགེ་བའི་ས་བོན་ཐོབ་ཅེས་པས་གྲུབ་བོ།།
༈ ད་རིམ་དགུའི་དབང་ཆོག་གཉིས་པ་ཞུ་བའི་མཎྜལ་ཕུལ་ནས་གསོལ་བ༔ ཨེ་མ་བླ་མ་རིན་པོ་ཆེ༔ གསང་ཆེན་རྫོགས་པ་ཆེན་པོ་ཡི༔ ཉག་གཅིག་
ཐེག་པའི་གསང་སྐས་ལས༔ འདྲེན་པའི་བདག་ཉིད་དགོངས་སུ་གསོལ༔ ལན་གསུམ། ཐེག་རྫོགས་ཀྱི་མཆོད་རྟེན་བསྟན་ལ། ཨེ་མ་སྐལ་ལྡན་རིགས་ཀྱི་བུ༔ ཐེག་

༄༅།།པའི་ཐེམ་སྐས་ཆེན་པོ་ནི༔ མཚོན་བྱེད་མཆོད་རྟེན་ལས་འཛེག་ལྟརཿ བློ་ཡི་འཇུག་ངོགས་གཅེས་པར་ཟུངས༔ ཉན་ཐོས་རང་རྒྱལ་
བྱང་སེམས་གསུམ༔ དང་པོ་དབང་རིམ་ཇི་ལྟར་བྱ༔ གཞི་མ་གཅེས་པར་སྐྱོང་བའི་ནོརཿ ཐེག་པ་གོང་འོག་སེང་ཁྲི་ལྟརཿ གཉིས་པ་རིམ་པ་གསུམ་པ་
ནི༔ ཀྲི་ཡ་ཨུ་པ་ཡོ་ག་སྟེ༔ རྣལ་འབྱོར་ཆེན་པོའི་ཕོ་བྲང་ནི༔ བུམ་པ་གཞལ་ཡས་ཁང་ལ་རྫོགས༔ ཨ་ཏི་ཆོས་ཀྱི་འཁོར་ལོ་ལྟར༔ སྤྱི་ཏི་སྐྱོབས་པའི་
གསེར་གདུགས་ལྟར༔ ཡང་ཏི་ཉི་ཟླ་ནོར་བུ་ལྟར༔ རིག་པར་འཇུག་པའི་ཆོས་ཉིད་དེ༔ ཐེག་ཆེན་ཀློང་དུ་རྣམ་ཀུན་རྫོགས༔ རྟེན་ཅིང་འབྲེལ་པའི་རིམ་
འཇུག་སྟེ༔ བློ་གྲོས་མཁས་པས་སྤྱོད་པར་གཅེསཿ ཡང་འདིའི་རྗེས་ཟློས༔ ཨེ་མ་འགྲོ་མགོན་ཐུགས་རྗེ་ཅན༔ གསང་ཆེན་ཐེག་པ་ཆེན་པོའི་ལམ༔ ༔

ཐེག་པའི་ཐེམ་སྐས་ལ་བརྟེན་ནས༔ བདེ་ཆེན་གོ་སྐབས་དབྱེ་བར་གསོལ༔ ཀེང་རུས་གཏད་ལ། ཀྱེ་ཧོཿ སྐལ་ལྡན་རིགས་ཀྱི་བུ༔ དང་པོ་སྐྱེས་པའི་མཚན་
མ་རུ༔ ཉན་ཐོས་འདུལ་བའི་བསླབ་པར་བསླབ༔ ད་ལྟ་གནས་པའི་མཚན་མ་རུ༔ རང་རྒྱལ་རྟེན་འབྲེལ་བཅུ་གཉིས་བརྟགས༔ རང་རྒྱལ་རྟེན་འབྲེལ་
བཅུ་གཉིས་དོན༔ ཀེང་རུས་འདི་བཞིན་བྱུང་དང་འབྱུང་༔ དང་པོ་ཆགས་དང་སྐྱེ་བ་དང་༔ མ་རིག་པ་ནས་རྒ་ཤིའི་བརཿ རྒྱུ་རྐྱེན་འདི་ལྟར་འབྱུང་བ་བཞིན་
སྙིང་པོའི་དོན་རྣམས་མཁས་པས་ལོངས༔ རྣམ་གཡེང་སྤོངས་ལ་བརྩོན་པ་བསྐྱེད༔ ཡང་འདིའི་རྗེས་ཟློས་ཀྱིས། ན་མོ་གུ་རུ་བྷུདྡྷ་ཡ༔ ན་མོ་གུ་རུ་དྷརྨཱ་ཡ༔
ན་མོ་གུ་རུ་སངྒ་ཡ༔ ཐབ་ཐ༔ ཐབ་ཐ༔ ཡེ་དྷརྨཱ་སོགས་ནས། དགེ་བའི་བསོད་ནམས་འདི་ཡིས་མཐུས༔ སྐྱེ་རྒ་ན་འཆིའི་ཆུ་བོ་ལས༔ འགྲོ་བའི་སྡུག་

༄༅། །བསྔལ་ཀུན་གྲོལ་ནས༔ འགྲོ་བ་འདྲེན་པའི་དཔལ་དུ་ཤོག༔ གསུམ་པ་འདིའི་རྗེས་ཟློས་ཀྱིསཿ ཨེ་མ་འགྲོ་མགོན་བླ་མ་རྗེ༔ ཐེག་
རྫོགས་སྙིང་པོ་བྱང་སེམས་ལ༔ འཇུག་པའི་དགོངས་སྤྱོད་ཇི་ལྟར་བསླབ༔ བླ་མས་བདག་ལ་བཀའ་དྲིན་སྩོལ༔ ཞུས་པས། ཨེ་མ་རིགས་ལྡན་སྐལ་པ་བཟང་
བྱང་ཆུབ་སེམས་ཀྱི་བསླབ་པ་ལ༔ བདག་བས་གཞན་གཅེས་བསྒོམ་པ་གཅེས༔ གཞན་གྱི་ཟུག་རྔུ་འབྱིན་པ་གཅེས༔ གཞན་ལ་གཅེས་པར་སྐྱོང་བ་གཅེས།
ཟང་ཟིང་བློ་དང་ཚིག་དང་ཆོས༔ ཅི་ཕན་གཞན་ལ་སྦྱིན་པ་གཅེས༔ དེ་ནས་པུསྟི་གཏད་ལ། ཕྲིན་ལས་རྣམ་བཞིས་གང་འདུལ་དུ༔ འགྲོ་བའི་དོན་ལ་བརྩོན་པའི་
ཐབས༔ བརྒྱད་ཁྲི་བཞི་སྟོང་སྙིང་པོའི་ཆོས༔ གཏད་པས་འགྲོ་དོན་ལྷུན་གྲུབ་ཤོག༔ ཨོཾ་ཨ་ཨཱཿ སོགས། ཨ་ཨཱཿ ཀ་ཁ་ག་གྷ་ང་༔ སོགས། ཧ་

ཀྵཿ ཡེ་དྷརྨཱ་སོགས། ཨེ་མ་ཧོ དབྱངས་དང་གསལ་བྱེད་ལས་བྱུང་བའི༔ ཆོས་རྣམས་ཀུན་གྱི་དབང་བཀའ་ལུང་༔ སློབ་མའི་རྒྱུད་ལ་འཇུག་གྱུར་ནས
འགྲོ་དོན་འཁོར་བ་དོང་སྤྲུག་ཤོག༔ དུང་གཏད་ལ། བསྟན་དང་འགྲོ་དོན་བརྩོན་པ་ལ༔ བསྐུལ་བྱེད་ཆོས་གསུང་སྒྲོགས་པ་ཡི༔ བཀྲ་ཤིས་དུང་སྒྲ་ལ་བརྟེན་
ཅིང་༔ སྙན་པས་ཕྱོགས་བཅུར་ཁྱབ་གྱུར་ཅིག༔ གདུགས་གཏད་ལ། རང་ལས་བྱུང་བའི་བཀྲ་ཤིས་རྟགས༔ རླབས་ཀྱིས་གཞན་ཡིད་ཡོངས་གྲོལ་བའི༔ ཚ་
གདུང་སྐྱོབས་བྱེད་ལ་བརྟེན་ནས༔ ཆོས་འཁོར་བསྐོར་བའི་དཔལ་དུ་ཤོག༔ མེ་ཏོག་འཐོར། དགེ་བ་འདི་ཡི་སྨོན་པའི་མཐུས༔ ལུས་ཅན་ཡིད་དང་ཆོས་འདྲེས་
ནས༔ ཟབ་ཡངས་རྫོགས་པ་ཆེན་པོའི་སྒོར༔ དབུགས་དབྱུང་སངས་རྒྱས་སར་སྐྱོལ་ཅིག ད་གཉིས་པ་བྱེ་བྲག་གི་འཇུག་དབང་ལ་གདོང་གཡོགས་བཅིངས་ལ།

༄༅།།ཙཀྱུ་བྷན་ཝ་ར་མ་ན་ཡེ་ཧཱུཾ་གིས། ཐོག་མེད་ནས་མ་རིག་པའི་ལིང་ཏོག་གིས་ཡེ་ཤེས་ཀྱི་མིག་སྒྲིབ་པ་མཚོན་ཕྱིར་མིག་དར་བཅིངས། ཨ་
ཁཾ་ཝི་ར་ཧཱུཾ་གིས་མེ་ཏོག་ཐལ་མོ་སྦྱར་དུ་བཅུག་ལ། ཡེ་ཤེས་དབབ་པ་ནི། ཤུ་ནྱ་ཏ་སོགས། ཐ་མལ་མ་དག་པའི་འཁྲུལ་སྣང་ཐམས་ཅད་སྐྱེ་འགགས་གནས་གསུམ་དང་བྲལ་ཞིང་
རིག་པ་སྟོང་གསལ་ཟུང་འཇུག་ཆེན་པོའི་ཆོ་འཕྲུལ་ཅིར་ཡང་འཆར་བའི་རྩལ་ལས་འདི་ལྟར་སྣང་བ་ཀུན་རང་སྣང་གི་འོག་མིན་གྱི་ཞིང་། གནས་ཁང་འོག་མིན་ཆོས་
ཀྱི་དབྱིངས་ཀྱི་ཕོ་བྲང་ཐིག་ལེ་གདལ་བ་ཆེན་པོ་ན༔ སློབ་མ་ཡང་གཞི་རང་བྱུང་གི་སྟོན་པ་ཀུན་ཏུ་བཟང་པོ་མཐིང་ཀ་ཡུམ་ཀུན་ཏུ་བཟང་མོ་དཀར་མོ་དང་འཁྲིལ་
བ༑ མཉམ་བཞག་སྐྱིལ་ཀྲུང་ཅན་དུ་གྱུར་པར་བསམ། རྩ་གནས་འཁོར་ལོ་བཞི་ཐིག་ལེ་དང་རྩ་ཡིག་གིས་གང་བའི་དབུ་མའི་ནང་ཀུན་ཏུ་བཟང་པོ་དང་འོད་

སྐུའི་ཚོགས་བཀྲ་ལམ་མེར་བཞུགས་པར་བསམ། བར་རླུང་དལ་གྱིས་བཟུང་། ལུས་སྐྱིལ་ཀྲུང་དང་བཅས་དྲང་པོར་སྲོང་། ཤེས་པ་བླ་མའི་གསལ་གདབ་
ཀྱི་ཚིག་དོན་ལྟར་དམིགས་པ་གསལ་བར་བསྒོམས། སྤོས་བསྲེག བླ་མས་ཐོད་རྔ་བརྡུང་ཞིང་བར་བར་དུ་བཅད། དབྱངས་སྙན་པོས་འདི་སྐད་དོ།། ཨེ་མ་སྐལ་ལྡན་རིགས་ཀྱི་བུ༔ ལྟེ་
བ་སྤྲུལ་པའི་འཁོར་ལོ་ནི༔ སྤྲུལ་པའི་སྐུ་ཡི་བཞུགས་གནས་ཡིན༔ རླུང་ལྔ་གཡོ་རྩོལ་ལ་འདས་པའི༔ ཐིག་ལེ་འོད་སྐུར་ཤིགས་སེ་ཤིག༔ ཨེ་མ་སྐལ་
ལྡན་རིགས་ཀྱི་བུ༔ སྙིང་ག་ཆོས་ཀྱི་འཁོར་ལོ་ནི༔ ཆོས་ཀྱི་སྐུ་ཡི་བཞུགས་གནས་ཡིན༔ རང་བཞིན་དག་པའི་འཁོར་ཚོགས་ནི༔ སངས་རྒྱས་རིགས་ལྔ་
མེ་རེ་རེ༔ ཨེ་མ་སྐལ་ལྡན་རིགས་ཀྱི་བུ༔ མགྲིན་པ་ལོངས་སྤྱོད་འཁོར་ལོ་ནི༔ ལོངས་སྤྱོད་རྫོགས་པའི་བཞུགས་གནས་ཡིན༔ མཚན་དང་དཔེ་བྱད་རང་

༄༅། ། །འཁྲུངས་པའི༔ ཐིག་ལེ་འོད་སྐུ་ཡ་ལ་ལ༔ ཨེ་མ་སྐལ་ལྡན་རིགས༔ སྤྱི་བོ་བདེ་ཆེན༔ སྐུ་གསུམ་འདུས་པའི་བཞུགས་གནས་
ཡིན༔ འབྲས་བུ་འདུས་པའི་རྩེ་མོ་ནས༔ ཁྲོ་རྒྱལ་གད་རྒྱངས་ཡ་ལ་ལ༔ ཨེ་མ་སྐལ་ལྡན་རིགས༔ རང་ལུས་རྒྱལ་བའི་དཀྱིལ་འཁོར་ནི༔ འཁོར་ལོ་
རྩ་བཞིའི་འོད་ཀྱི་ཀློང་༔ རིག་པ་རང་བྱུང་ལྷ་ཚོགས་རྣམསཿ འོད་ཀྱི་ཕུང་པོ་ལམ་སེ་ལམ༔ ཧྲཱིཿ ཆོས་སྐུའི་སངས་རྒྱས་ཀུན་བཟང་ཡབ་ཡུམ་སོགས༔ 
དགོངས་པའི་ཀློང་ནས་བསྐུལ་ལོ་བྱིན་རླབས་ཕོབ༔ ལོངས་སྐུ་རྒྱལ་བ་རིགས་ལྔ་ལ་སོགས་པ༔ མཚན་དཔེའི་ཀློང་ནས་བསྐུལ་ལོ་གནས་འདིར་གཤེགས༔
སྤྲུལ་སྐུ་གང་ལ་གང་འདུལ་བདེ་གཤེགས་རྣམས༔ མཛད་པའི་ཀློང་ནས་གནས་འདིར་སྤྱན་འདྲེན་ནོ༔ རྒྱུད་འཛིན་ཡེངས་པའི་འདམ་དུ་བྱིང་ལ་རེ༔ རྗེས་

འཇུག་ཆོས་མིན་སྒྲོགས་སུ་ཚུད་ཏ་རེ༔ འགྲོ་བ་སེམས་ཅན་ངན་འགྲོ་ལྟུང་ལ་རེ༔ མ་ཐོགས་མྱུར་དུ་གནས་འདིར་སྤྱན་འདྲེན་ནོ༔ འཁོར་བའི་འཁྲུལ་འཁོར་
བཟློག་པའི་དུས་ལ་བབ༔ བདག་རྒྱུད་བྱིན་གྱིས་བརླབ་པའི་དུས་ལ་བབ༔ སྨིན་གྲོལ་ལམ་ལ་སྦྱོར་བའི་དུས་ལ་བབ༔ གུ་རུ་དྷེ་ཝ་ཌཱཀྐི་ནི་བཛྲ་ས་མ་ཡཱ་ཛ་
ཛ༔ ཨ་ཝེ་ཤ་ཡ་ཨ་ཨཱཿ མེ་ཏོག་དོར་བ་ནི་འདིའི་རྗེས་ཟློས་མཛོད༔ ན་མོ༔ བླ་མ་དཀྱིལ་འཁོར་གཙོ་བོ་དགོངས༔ མི་ཕྱེད་མཚན་མའི་དངོས་གྲུབ་
སྩོལ༔ བདག་གི་རིག་པའི་མེ་ཏོག་འདི༔ སྔོན་ལས་ཡི་དམ་ལྷ་དང་སྤྱོད༔ བཛྲ་པུཥྤེ་ཨཿཧཱུཾ༔ ཞེས་དཀྱིལ་འཁོར་གྱི་དབུས་སུ་དོར་དུ་བཅུག་ལ། མེ་ཏོག་
གང་ལ་བབ་པའི་མཚན་ངོས་བཟུང་བ་ནི། དབུས་སུ་སྣ་ཚོགས་རང་གྲོལ། ཤར་དུ་རྡོ་རྗེ་སྙིང་པོ། ལྷོར་འདོད་ཡོན་རང་ཤར། ནུབ་ཏུ་བདེ་ཆེན་རྒྱལ་

༄༅། །པོ༑ བྱང་དུ་སྒོ་ལྔ་བྱ་བྲལ་དུ་བརྟགས་སོ།། དེ་ནས་མིག་འབྱེད་པ་ནི་འདིའི་རྗེས་ཟློས་ཀྱིས། ཀྱེ་ཧོ མཁྱེན་ལྡན་རྗེ་བཙུན་མགོན་
པོ་དགོངས༔ བདག་ལ་མ་རིག་ལིང་ཐོག་གིས༔ ཆོས་ལ་ལྟ་བའི་མཐོང་བ་བསྒྲིབས༔ བླ་མའི་ཐུགས་རྗེས་འབྱེད་པར་གསོལ༔ གསེར་ཐུར་ཐོགས་ལ། ཧོཿ
མཁྱེན་ལྡན་ཐུགས་རྗེའི་གསེར་ཐུར་གྱིས༔ ཁྱེད་ཀྱི་མ་རིག་ལིང་ཐོག་ཕྱེ དེང་ནས་ཡེ་ཤེས་སྤྱན་ཐོབ་ནསཿ ཆོས་ལ་མཁྱེན་པའི་སྤྱན་ཡངས་སོ༔ ཙཀྱུ་པ
སྤ་ར་ཎ་ཧཱུཾ༔ དེའི་དོན་ནི་རིག་པའི་ཡེ་ཤེས་ནོར་བུ་ལྟ་བུ་དེ་རང་ལ་ཡོད་ཀྱང་ངོ་མ་ཤེས་པར་གཟུང་འཛིན་མ་རིག་པས་བློ་མིག་ལྡོངས་ཏེ་གཞན་དུ་བཙལ་བས་འཁོར་
བར་འཁྱམས། ད་ནི་བླ་མའི་ཐུགས་རྗེ་ཡེ་ཤེས་ཀྱི་གདམས་པ་གསེར་གྱི་ཐུར་མས་མ་རིག་པའི་སྒྲིབ་གཡོགས་བསལ། སྙིང་ནང་གི་རིག་པའི་འོད་མདངས་དབང་

པོའི་མངོན་སུམ་དུ་བསྟན་པར་བྱའོ་ཞེས་པ་ཡིན་ནོ། །དེ་ནས་མཐོང་བ་འདྲི་བ་ནི། ཧོཿ མ་རིག་ལིང་ཐོག་དང་བྲལ་ནས༔ ཡེ་ཤེས་མཁྱེན་སྤྱན་ཐོབ་པའི་
བུ༔ དག་པའི་སྣང་བ་མཐོང་གྱུར་ཏེ༔ ང་དང་དཀྱིལ་འཁོར་རྫས་གྲོགས་རྣམས༔ སྣང་ཚུལ་ཅི་ཡི་ངོ་བོར་མཐོང་༔ གསུང་པའི་ལན་འདིའི་རྗེས་ཟློས་
མཛོད༔ བླ་མ་ཐར་ལམ་བསྟན་པའི་དེད་དཔོན་དཀྱིལ་འཁོར་གྱི་གཙོ་བོ་ལྷ་ལྟར་དུ་མཐོང་ལགསཿ དཀྱིལ་འཁོར་ནི་དཀར་སེར་དམར་ལྗང་མཐིང་ཀ་རྣམས་སུ
ལས་རྒཻ་མོ་ཤས་ཆེ་བར་མཐོང་ལགས། རྫས་ནི་རྒྱལ་བའི་ཞིང་ཁམས་ཀྱི་བཀོད་པ་མཚན་ཉིད་དུ་མཐོང་ལགས། གྲོགས་ནི་འཇུག་སྒོ་གཅིག་པ་ལྷ་དང་ལྷ་མོའི་རང་
བཞིན་དུ་མཐོང་ལགས། ཞེས་པ་ལ་ཁྱེད་རང་རྣམས་ཀྱི་ཁ་དོག་གང་མཐོང་བ་དེ་ཡེ་ཤེས་གང་ཞིག་མངོན་དུ་གྱུར་པའི་རིགས་ངོས་སུ་བཟུང་བའོ། །དེ་ནས་གསེར་ཐུར་

༄༅། །ཐོགས་ལ། དཀྱིལ་འཁོར་དང་རྫས་ཀྱི་དེ་ཉིད་བཤད་པ་ནི། དབུས་བཟླུམ་པོ་མཐིང་ཀར་བྱུང་བ་ནི༔ གཞི་ཆོས་ཉིད་ཀྱི་དོན་ལ་གཉེན་
པོ་དང་བྲལ་བའི་བརྡའོ༔ པདྨ་འདབ་བརྒྱད་མཛེས་ཚོན་དུ་བྱུང་བ་ནི༔ གཞི་ལ་རླུང་ལྔའི་དྭངས་མ་དང་བཅས་ལྡན་པའི་བརྡའོ༔ གྲུ་ཆད་བཞིར་བྱུང་བ་ནི༔
འབྱུང་བཞིའི་འོད་བཞི་དང་ལྡན་པའི་བརྡའོ༔ ཁྱམས་བཞི་སྒོ་དང་བཅས་པ་ནི༔ ཕྲིན་ལས་བཞི་པོ་རང་ལ་ཚང་བའི་བརྡའོ༔ པན་རག་གི་རྩིགས་པ་ནི༔ ཡེ་
ཤེས་ལྔ་ཡི་རྭ་བ་དང་ལྡན་པའི་བརྡའོ༔ རྟ་བབས་བཞི་ནི༔ གཞི་ལ་ཚད་མེད་བཞི་ལྷུན་གྱིས་གྲུབ་པའི་བརྡའོ༔ འདོད་ཡོན་གྱི་ལྷ་མོ་ནི་འདོད་ཡོན་མ་སྤངས་
བརྒྱན་དུ་ཤར་བའི་བརྡའོ༔ དྲ་བ་དྲ་ཕྱེད་ནི་གཞིའི་འདོད་ཡོན་རྫོགས་པའི་བརྡའོ༔ ཕ་གུ་སེར་པོ་ནི༔ འདོད་དགུ་རང་ལ་འབྱུང་བའི་བརྡའོ༔ རྡོ་རྗེའི་རྭ་

བ་ནི་དོན་ལ་འགྱུར་བ་མེད་པའི་བརྡའོ༔ འོད་ཟེར་ཕྲེང་བས་བསྐོར་བ་ནི༔ སྐུ་ལྔ་ཡེ་ཤེས་ལྔ་དང་ལྡན་པའི་བརྡའོ༔ གཉིས་པ་རྫས་ཀྱི་དེ་བཞིན་བསྟན་པ་ནི༔
བུམ་པ་ལྔ་རུ་བྱུང་བ་ནི༔ རིགས་ལྔ་རང་ལ་རྫོགས་པའི་བརྡའོ༔ ཤེལ་ལྔ་ནི༔ གཞི་དཀར་ལ་དག་པའི་བརྡའོ༔ རྨ་བྱའི་མདོངས་ལྔ་ནི༔ སྒྲོལ་མ་ལྔ་
རང་ལ་གནས་པའི༔ མདའ་ལྔ་ནི༔ ཤེས་རབ་རང་ལ་མཚོན་པའི༔ མེ་ལོང་ལྔ་ནི༔ ཡེ་ཤེས་ལྔའི་མཚོན་པའོ༔ དར་སྣ་ལྔ་ནི༔ རླུང་ལྔ་མཚོན་པའི་
ཕུར་པ་ལྔ་ནི༔ དབྱིངས་རྣམ་པར་དག་པ་ལས་འགྱུར་བ་མེད་པའི༔ གྲི་ལྔ་ནི༔ མངལ་གྱི་གྲོང་ཁྱེར་འཇོམས་པའི༔ གཏོར་ཚོགས་དང་མཆོད་པ་ནི༔ ༔
འདོད་ཡོན་རང་སྤྲུལ་དུ་ཤར་བའི་བརྡའོ༔ ཞེས་བཤད་དོ། དེ་ནས་དངོས་གཞིའི་དབང་བསྐུར་བ་ལ་འདིའི་རྗེས་ཟློས་མཛོད༔ ཨེ་མ་མཁྱེན་ལྡན་ཐུགས་རྗེ་ཅན༔

༄༅།།བདག་གི་ལུས་དང་ངག་དང་ཡིད༔ སྨིན་པའི་དལ་དུ་བཅུག་པར་ཞུ༔ བཀའ་དྲིན་དབང་གི་དངོས་གྲུབ་སྩོལ༔ སློབ་མ་རྣམས་ལུས་གནད་རྡོ་
རྗེའི་སྐྱིལ་ཀྲུང་བཅའ་རུ་བཞུགས་ལ། བླ་མས་དབུས་ཀྱི་བུམ་པ་སྤྱི་བོར་བཞག་ལ། ཀུན་བཟང་རིགས་ལྔ་རྒྱལ་བ་རྒྱལ་སྲས་ཐམས་ཅད་ཀྱི་སྐུ་གསུང་ཐུགས་ཀྱི་བྱིན་རླབས་ཀྱི་ངོ་བོ་ཀཱ་ལི་དང་
རྩ་ཡིག་གི་ངོ་བོ་རྣམ་པ་དཔག་ཏུ་མེད་པ་བྱོན་ནས་རྩེ་མོ་རྣམ་པར་བཀོད་པའི་རྩ་ཡིག་ལ་ཐིམ༔ ཀ་ཁ་ག་གྷ་ང་ཙ་ཚ་ཛ་ཛྷ་ཉ ཊ་ཋ་ཌ་ཌྷ་ཎ ཏ་ཐ་ང་ག
དྷ་ན པ་ཕ་བ་བྷ་མ ཡ་ར་ལ་ཝ༔ ཤ་ཥ་ས་ཧ་ཀྵ༔ ཕ་ཕཱ༔ ཕི་པཱི༔ མ་མཱ མི་མཱི བ་བི་བཱི༔ ཉ་ཉྰ༔ ཉི་ཉྰིཿ ཿཀ་ཁ་ག་
གྷ་ང་༔ ཙ་ཙྰ༔ ཚ་ཚྰ༔ ཌ་ཌ༔ ཐ་ཐཱ༔ ས་སཱ་ན༔ ཁ་ཙ་ཊ༔ ཏ་ཕ་ཡ་སྭཱ་ཧཱ༔ སྤྱི་བོར་ཆུ་ཐིགས་གཅིག་བླུགས། ཞེས་རྩ་ཐིག་གཟུགས་ཕུང་རྣམ་པར་

སྣང་མཛད་དུ་སྨིན་ནས༔ སེམས་སྐུ་གསུམ་དབྱེར་མེད་དུ་ཆོས་ཀྱི་དབྱིངས་ཀྱི་ཡེ་ཤེས་སུ་གྲོལ་བར་འགྱུར་རོ༔ ཤར་བུམ་སྙིང་ཁར་བཞག་ལ། ཡང་ཀུན་བཟང་རིགས་
ལྔ་རྒྱལ་བ་སྲས་བཅས་རྣམས་ཀྱི་སྐུ་གསུང་ཐུགས་ཀྱི་ཐུགས་རྗེ་བྱིན་རླབས་ཀྱི་ངོ་བོ་ཨཱ་ལི་དང་དྲན་པ་འདུས་པའི་རྩ་ཡིག་གི་རྣམ་པ་དཔག་ཏུ་མེད་པ་བྱོན་ནས༔ དྲན་
པ་འདུས་པའི་རྩ་ཡིག་ལ་ཐིམ་པར་བསམ༔ ཨ་ཨཱཿ ཨ་ཨཱི༔ ཨུ་ཨཱུ༔ རི་རྀ༔ ལི་ལཱི༔ ཨེ་ཨཻ༔ ཨོ་ཨཽ༔ ཨཾ་ཨཿ ཁ་ཙ་ཊ་ཏ་ཐ་ཡ་སྭཱ་ཧཱ༔ ཀ་
གྷ་བྷ་ཛྷཱ༔ སྙིང་ཁར་བུམ་ཆུའི་ཐིག་ལེ་བྱའོ༔ ཞེས་རྩ་ཐིག་རྣམ་ཤེས་རྡོ་རྗེ་སེམས་དཔར་སྨིན་ནསཿ རིག་པ་གསལ་སྟོང་མེ་ལོང་ལྟ་བུའི་ཡེ་ཤེས་སུ་གྲོལ་བར་འགྱུར་རོ
ལྷོ་བུམ་མགྲིན་པར་གཏུགས་ལ། ཡང་ཀུན་བཟང་རིགས་ལྔ་རྒྱལ་བ་སྲས་བཅས་རྣམས་ཀྱི་ཐུགས་རྗེ་བྱིན་རླབས་ཀྱི་ངོ་བོ་ཀཱ་ལི་དང་རོ་རྣམས་འདུས་པའི་རྩ་ཡིག་གི་རྣམ་པ་

༄༅།།དཔག་ཏུ་མེད་པ་བྱོན་ནས་རོ་རྣམས་འདུས་པའི་རྩ་ཡིག་ལ་ཐིམ་པར་བསམ། ཀ་ཁ་ག་གྷ་ང་ཙ་ཚ་ཛ་ཛྷ་ཉ ཊ་ཋ་ཌ་ཌྷ་ཎ ཏ་ཐ་
ད་དྷ་ན པ་ཕ་བ་བྷ་མ ཡ་ར་ལ་ཝ༔ ཤ་ཥ་ས་ཧ་ཀྵ༔ ར་རཿ༔ ལི་ལཱི༔ ཨ་ཨེ༔ ཨ་ཨཱཿ ཆུ་ཐིགས་གཅིག་བླུད། ཅེས་རྩ་ཐིག་རིན་ཆེན་འབྱུང་
ལྡན་དུ་སྨིན་ནས་གང་ཤར་མཉམ་པ་ཉིད་ཀྱི་ཡེ་ཤེས་སུ་གྲོལ་བར་འགྱུར་རོ༔ ནུབ་བུམ་ལྟེ་བར་གཏད་ལ། ཡང་ཀུན་བཟང་རིགས་ལྔ་རྒྱལ་བ་རྒྱལ་སྲས་ཐམས་ཅད་ཀྱི་
ཐུགས་རྗེ་བྱིན་རླབས་ཀྱི་ངོ་བོ་ཨཱ་ལི་དང་བསྐྱེད་བྱེད་འཁོར་ལོའི་རྩ་ཡིག་གི་རྣམ་པ་དཔག་ཏུ་མེད་པ་བྱོན་ནས་བསྐྱེད་བྱེད་འཁོར་ལོའི་རྩ་ཡིག་ལ་ཐིམ་པར་བསམ། ཨ་
ཨཱཿ ཨི་ཨཱི༔ ཨུ་ཨཱུ༔ རྀ་རྀ༔ ལི་ལཱི༔ ཨེ་ཨཻ༔ ཨོ་ཨཽ༔ ཨཾ་ཨཱཿ ཨ་ཏ་ལི་ཧ་ཨུ་དྷ་རཾ་ཡཾ་ཎཾ་ན་ཛ་ཊི་ས་ཁ་རཾ་ཡཾ༔ ལྟེ་བར་བུམ་ཆུའི་ཐིག་ལེ་བྱ། ཞེས་

རྩ་ཐིག་འདུ་ཤེས་སྣང་བ་མཐའ་ཡས་སུ་སྨིན་ནས༔ རིག་རྩལ་སོ་སོར་རྟོགས་པའི་ཡེ་ཤེས་སུ་གྲོལ་བར་འགྱུར་རོ༔ བུང་བུམ་གནས་བཞིར་གཏུགས་ཤིང་། ཡང་ཀུན་
བཟང་རིགས་ལྔ་རྒྱལ་བ་རྒྱལ་སྲས་ཐམས་ཅད་ཀྱི་སྐུ་གསུང་ཐུགས་ཀྱི་ཐུགས་རྗེ་བྱིན་རླབས་ཀྱི་ངོ་བོ་དབྱངས་གསལ་དང་འཁོར་ལོ་བཞིའི་རྩ་ཡིག་གི་རྣམ་པ་དཔག་ཏུ་
མེད་པ་བྱོན་ནསཿ རྩ་འདབ་འཁོར་ལོ་བཞིའི་རྩ་ཡིག་ལ་ཐིམ་པར་བསམ། དབྱངས་གསལ་དང༌། ཕ་ཕཱ༔ པི་པཱི༔ མ་མཿ མི་མཱི༔ བ་བཱ༔ བི་བཱི༔
ཉ་ཉྰ༔ ཉི་ཉྰིཿ ཀ་ཁ་ག་གྷ་ང་ཙ་རཿ ཚ་ཚྭ ཌ་ཌཱ ཐ་ཐཱ༔ ས་སཱ༔ ནཱ༔ ཁ་ཙ་ཊ་ཏ་ཕ་ཡ་སྭཱ་ཧཱུ ཀ་གྷ་བྷ་ཛྷཱ༔ ར་རཿ ལ་ལཱི
ཨ་ཨཱི༔ ཨ་ཨཱཿ ཨ་ཏ་ལི་ཏཿ ཨུ་དྷ་རཾ་ཡཾ་ཎཾ་ན་ཛ་ཊི ས་ཁ་རཾ་ཡཾ༔ ཧ་ཧེ་ཧོཿ ཞེས་རྩ་ཐིག་འདུ་བྱེད་དོན་ཡོད་གྲུབ་པ་རུ་སྨིན་ནས༔ རོལ་པ་

༄༅། །ཟང་ཐལ་བྱ་བ་གྲུབ་པའི་ཡེ་ཤེས་སུ་གྲོལ་བར་འགྱུར་རོ༔ དེ་ནས་གཉིས་པ་སྤྲོས་མེད་མཆོག་དབང་གསུམ་གྱི་དང་པོ། སྨིན་བྱེད་གཉིས་
པ་གསང་དབང་ནི༔ བྷནྟ་ཀ་པཱ་ལ་བདུད་རྩིས་བཀང་བ་སྤྱི་བོར་གཏུགས་ལ། སློབ་མའི་སྤྱི་བོ་བདེ་ཆེན་གྱི་འཁོར་ལོའི་དབུས་སུ་ཀུན་བཟང་ཡབ་ཡུམ་མཉམ་པར་སྦྱོར་བའི་བྱང་
ཆུབ་ཀྱི་སེམས་དཀར་དམར་བབས་པས་རྩ་འཁོར་ཐམས་ཅད་བདེ་བས་ཁྱབ་པར་བསྒོམ༔ ཧཱུཾ༔ རང་བྱུང་བདེ་བ་ཆེན་པོའི་གཞལ་ཡས་ནས༔ སྐྱེ་མེད་དབྱིངས་
ལས་བཞེངས་པའི་ཐབས་ཤེས་ཀྱི༔ ཟག་མེད་བདེ་བས་རྩ་ཁམས་ཡོངས་ཁྱབ་པས༔ རྩ་རླུང་བྱང་སེམས་མཆོག་ལ་དབང་ཐོབ་ཤོག༔ དབྱངས་གསལ་གྱི་ཤམ་དུ་
ཕ་ཕྰཿ ཕི་ཕྰི༔ མ་མཱ༔ མི་མཱི༔ བ་བཱ༔ བི་བྰི༔ ཉ་ཉྰ༔ཉི་ཉྰི༔ཧཱུཾ༔ ཀ་ཁ་ག་གྷ་ང་ཙ་ཙྰ༔ ཚ་ཚྰ༔ ཌ་ཌྰ༔ཐ་ཐཱ༔ས་སྰ༔ན༔

ཁ་ཙ་ཌ༔ ཏ་ཕ་ཡ་སྭཱ་ཧཱ༔ ཀ་གྷ་བྷ་ཛྷ༔ ར་རཿ ལི་ལཱི༔ ཨཾ་ཨཱཿ ཨ་ཨཱཿ ཨ་ཏ་ལི་ཏཿ ཨུ་དྷ་རཾ་ཡཾ་ཎཾ༔ ན་ཛ་ཎི་པ་ལཿ རཾ་ཡཾ་ཧ་ཧེ་ཧོཿ
ཧུབ་གཅིག་བླུད། འཁོར་ལོའི་རྩ་གནས་སུ་བདུད་རྩི་འོད་ལྔ་ཁ་དོག་ལྔ་ལྡན་གྱིས་ཁྱབ་པར་བསྒོམ་མོ༔ དེ་བཞིན་དུ་བྷནྡྷ་མགྲིན་པར་གཏུགས་ལ། མགྲིན་པ་རོ་འདུས་ཀྱི་འཁོར་
ལོའི་དབུས་སུ་ཀུན་བཟང་ཡབ་ཡུམ་མཉམ་པར་སྦྱོར་བའི་བྱང་ཆུབ་ཀྱི་སེམས་དཀར་དམར་བབས་པས་རྩ་འཁོར་ཐམས་ཅད་བདེ་བས་ཁྱབ་པར་བསྒོམ༔ འོད་ལྔ་
ལོངས་སྤྱོད་འཁོར་ལོའི་གཞལ་ཡས་ནས༔ སྐྱེ་མེད་དབྱིངས་ལས་བཞེངས་པའི་ཐབས་ཤེས་ཀྱི༔ ཟག་མེད་བདེ་བས་རྩ་ཁམས་ཡོངས་ཁྱབ་པས༔ རྩ་རླུང་
བྱང་སེམས་མཆོག་ལ་དབང་ཐོབ་ཤོག༔ དབྱངས་གསལ་ཤམ་དང་བཅས་བཟླས་ཏེ་ཧུབ་གཅིག་བླུད། འཁོར་ལོའི་རྩ་གནས་སུ་བདུད་རྩི་འོད་ཁ་དོག་ལྔ་ལྡན་གྱིས་ཁྱབ་པར་བསྒོམ༔

༄༅། །བྷནྟ་སྙིང་གར་གཏུགས་ལ། སྙིང་ཁ་དྲན་པ་འདུས་པའི་འཁོར་ལོའི་དབུས་སུ་ཀུན་བཟང་ཡབ་ཡུམ་མཉམ་པར་སྦྱོར་བའི་བྱང་ཆུབ་ཀྱི་སེམས་དཀར་
དམར་བབས་པས་རྩ་འཁོར་ཐམས་ཅད་བདེ་བས་ཁྱབ་པར་བསྒོམ༔ རང་བྱུང་ཆོས་ཀྱི་དབྱིངས་ཀྱི་གཞལ་ཡས་ནས༔ སྐྱེ་མེད་དབྱིངས་ལས་བཞེངས་པའི་ཐབས་
ཤེས་ཀྱི༔ ཟག་མེད་བདེ་བས་རྩ་ཁམས་ཡོངས་ཁྱབ་པས༔ རྩ་རླུང་བྱང་སེམས་མཆོག་ལ་དབང་ཐོབ་ཤོག༔ དབྱངས་གསལ་ཤམ་དང་བཅས་བཟླས་ཧུབ་གཅིག་བླུད། འཁོར་
ལོའི་རྩ་གནས་སུ་བདུད་རྩི་འོད་ཁ་དོག་ལྔ་ལྡན་གྱིས་ཁྱབ་པར་བསྒོམ༔ བྷནྟ་ལྟེ་བར་གཏུགས། བསྐྱེད་བྱེད་འཁོར་ལོའི་དབུས་སུ་ཀུན་བཟང་ཡབ་ཡུམ་མཉམ་པར་སྦྱོར་
བའི་བྱང་ཆུབ་ཀྱི་སེམས་དཀར་དམར་བབས་པས་རྩ་འཁོར་ཐམས་ཅད་བདེ་བས་ཁྱབ་པར་བསྒོམ༔ ཧཱུཾ༔ རང་བྱུང་བསྐྱེད་བྱེད་སྤྲུལ་པའི་གཞལ་ཡས་ནས༔

སྐྱེ་མེད་དབྱིངས་ལས་བཞེངས་པའི་ཐབས་ཤེས་ཀྱི༔ ཟག་མེད་བདེ་བས་རྩ་ཁམས་ཡོངས་ཁྱབ་པས༔ རྩ་རླུང་བྱང་སེམས་མཆོག་ལ་དབང་ཐོབ་ཤོག༔ དབྱངས་
གསལ་ཤམ་དང་བཅས་བཟླས་ཧུབ་གཅིག་བླུད། འཁོར་ལོའི་རྩ་གནས་སུ་བདུད་རྩི་འོད་ཁ་དོག་ལྔ་ལྡན་གྱིས་ཁྱབ་པར་བསྒོམ་མོ༔ བྷནྡྲ་གསང་བར་གཏུགས་ལ། བདེ་བསྐྱེད་འཁོར་
ལོའི་དབུས་སུ་ཀུན་བཟང་ཡབ་ཡུམ་མཉམ་པར་སྦྱོར་བའི་བྱང་ཆུབ་ཀྱི་སེམས་དཀར་དམར་བབས་པས་རྩ་འཁོར་ཐམས་ཅད་བདེ་བས་ཁྱབ་པར་བསྒོམ༔ རང་བྱུང་
བདེ་གནས་འཁྱིལ་པའི་གཞལ་ཡས་ནས༔ སྐྱེ་མེད་དབྱིངས་ལས་བཞེངས་པའི་ཐབས་ཤེས་ཀྱི ཟག་མེད་བདེ་བས་རྩ་ཁམས་ཡོངས་ཁྱབ་པས༔ རྩ་རླུང་
བྱང་སེམས་མཆོག་ལ་དབང་ཐོབ་ཤོག༔ དབྱངས་གསལ་ཤམ་བཅས་བཟླས་ཧུབ་གཅིག་བླུད། འཁོར་ལོའི་རྩ་གནས་སུ་བདུད་རྩི་འོད་ཁ་དོག་ལྔ་ལྡན་གྱིས་ཁྱབ་པར་བསྒོམ་མོ༔

༄༅།།བརྟན་པར་གྱུར་ཅིག༔ སུ་པྲ་ཏིཥྛ་བཛྲ་ཡེ་སྭཱ་ཧཱ༔ དེ་ཡང་རང་བྱུང་གི་ཡེ་ཤེས་ཡེ་ནས་བདེ་བའི་ངང་དུ་ཀུན་བཟང་ཡབ་ཡུམ་གྱི་དྭངས་
མ་བབ་པས་བདེ་བར་ཤར་དུས་ནི་གཉིས་མེད་ཡོངས་གྲོལ་གྱི་ཆོས་སྐུར་ངོ་ཤེས་པར་གྱིས་ཤིག༔ དེ་ནས་སྨིན་བྱེད་གསུམ་པ་ནི༔ སློབ་མ་རྣམས་ཀྱི་སྣང་བའི་
ངོ་བོ་ཆོས་སྐུ་ཀུན་ཏུ་བཟང་པོ༔ སྟོང་པའི་བདག་ཉིད་ཆོས་དབྱིངས་ཀུན་ཏུ་བཟང་མོའི་རང་བཞིན་དུ་གཉིས་མེད་བདེ་བ་ཆེན་པོར་སྦྱར་བས་བླ་མེད་དགའ་བ་བཞིའི་
མཆོག་ལ་རེག་པར་མོས་ཏེ༔ ཚིག་གི་གསལ་གདབ་པ་ནི། ཧཱུཾ༔ སྣང་བའི་རང་བཞིན་ཀུན་ཏུ་བཟང་པོ་སྟེ༔ སྟོང་པའི་ངོ་བོ་ཆོས་དབྱིངས་ཀུན་བཟང་མོ༔ ཐབས་
ཤེས་འདྲེས་པའི་རང་གྲོལ་བདེ་བའི་ཆོས༔ ཟུང་འཇུག་ལྷན་ཅིག་སྦྱོར་བའི་དགའ་བ་བཞི༔ ཡེ་ཤེས་རང་ངོར་བདེ་སྟོང་འདྲེས་པར་སྤྱོད༔ ཐིག་ལེ་སྤྱི་བོ་ནས་

གཡོ་བ་དགའ་བའི་ཡེ་ཤེས། མགྲིན་པར་བབ་པ་མཆོག་དགའི་ཡེ་ཤེས། སྙིང་ཁར་བབ་པ་དགའ་བྲལ་གྱི་ཡེ་ཤེས། ལྟེ་བ་ནས་གསང་བར་བབ་པ་ལྷན་ཅིག་
སྐྱེས་དགའི་ཡེ་ཤེས་ཏེ། སྣོད་བཅུད་ཡེ་ནས་ལྷའི་རང་བཞིན་ལ། སྐྱེས་པ་དང་བུད་མེད་དུ་སྣང་བ་ཡེ་ནས་ཐབས་ཤེས་སུ་འབྲེལ་བ་ལྷན་ཅིག་རོལ་པའི་བདེ་བ་
ནི་ཡེ་ནས་རྒྱལ་བའི་དགོངས་པ་ཡེ་ཤེས་རང་ལ་གནས་པས། མ་ཡེངས་པར་ཡེ་ཤེས་ཀྱི་ངོ་བོར་ལྷན་ཅིག་ཏུ་ལོངས་སྤྱོད་པར་གྱིས་ཤིག་དང་མྱུར་དུ་གྲོལ་བར་ངེས་
སོ༑ ༑ད་སྨིན་བྱེད་བཞི་པ་ནི། ལུས་གནད་སེང་གེ་གླང་ཆེན་དྲང་སྲོང་གི་འདུག་སྟངས་དང་། མིག་གནད་སེང་གེ་གླང་ཆེན་མདའ་བསྲང་རི་བོར་ལྟ་བུའི་ལྟ་
སྟངས་བཞི་དང་། རླུང་གནད་དལ་བུས་ཕྱི་འཛིན་ཅུང་ཟད་དང་བཅས་ཏེ། རིག་པའི་གནད་མིག་དང་བསྟུན་པས་བར་སྣང་ལ་གཏད་པ་དང་བྲལ་བར་ལྟོས་ཤིག་

༄༅། །ཅེས་རྡོ་རྗེ་སེམས་དཔའི་མེ་ལོང་དག་པ་མིག་ལ་སྦྱར་ཏེ་ལུ་གུ་རྒྱུད་སོགས་བསྟན་ཏེ། ཆོས་ཉིད་ཀུན་ཏུ་བཟང་ལ་ཕྱག་འཚལ་ལོ༔ བདག་འདྲ་པཎ་ཆེན་བི་མ་མི་ཏྲ་
ཡིས༔ ཕྱི་ལྟར་ཐེག་དགུའི་ཆོས་རྣམས་ཁོང་ཆུད་ཅིང་༔ གསང་སྔགས་བླ་མེད་བཅུད་རྣམས་གཅིག་དྲིལ་ན༔ ཨ་ཏི་ཡང་བརྩེའི་ཞབས་ལ་རེག་མ་ནུས༔ ༔
རྫོགས་ཆེན་འབུམ་ཕྲག་དྲུག་ཅུ་རྩ་བཞི་ཡི༔ འོ་མ་མར་དང་ཞུན་མར་ཚུལ་གྱི་བཅུདཿ རང་བྱུང་ཉག་གཅིག་ཀློང་དུ་མངོན་སྣང་ངོ་༔ དེ་དོན་མཐོང་ཚད་གྲོལ་
བའི་དཀྱིལ་འཁོར་འདིའོ༔ འཇམ་དཔལ་བཤེས་གཉེན་ཤྲཱི་སིང་ཡེ་ཤེས་མདོ༔ མཐོང་གྲོལ་འདི་མཐོང་ཙམ་གྱིས་འོད་སྐུར་གྲོལ༔ བདག་འདྲ་པཎ་ཆེན་བི་
མ་མི་ཏྲ་ཡང་༔ མཐོང་གྲོལ་འདི་ལ་དགོངས་དོན་ཀློང་ཆུད་ནས༔ བདེ་ཆེན་འཕོ་བ་ཆེན་པོའི་སྐུར་གྲོལ་ལོ༔ རང་བྱུང་ཡེ་ཤེས་འོད་ཀྱི་དཀྱིལ་འཁོར་ནི༔ མ་

བསྐྱེད་མངོན་དུ་ཤར་བའི་རང་བྱུང་སྐུ༔ གང་ལ་མ་བརྟེན་ནམ་མཁའ་ཡངས་པའི་ཀློང་༔ ལྷུན་གྲུབ་ཡེ་ཤེས་ལྔ་ཡི་མདངས་དང་བཅས༔ ཐུགས་རྗེའི་ཤུགས་
ཀྱིས་འགྲོ་འོང་མ་འགགས་པར༔ གསལ་འཚེར་ལྷུན་སྡུག་སྟོང་གསལ་འདུས་མ་བྱས༔ མ་སྐྱེས་མཁའ་དབྱིངས་དྭངས་བའི་ཀློང་ཡངས་ན༔ མ་འགགས་འདུ་
འབྲལ་མེད་པའི་སྐུར་བཞེངས་སོ༔ རང་བྱུང་མཚན་དཔེ་རྫོགས་པ་སྤྲུལ་པའི་སྐུ༔ ཡན་ལག་དྲུག་ཅུ་འགག་མེད་ལོངས་སྐུའི་གསུངས༔ སྣང་སྟོང་འགག་མེད་
ཆོས་སྐུ་དགོངས་པའི་ཐུགས༔ ངོ་བོ་ཉིད་ཀྱི་དཀྱིལ་འཁོར་ཀློང་འདིར་འདུས༔ སུས་ཀྱང་མ་བྱས་རང་བྱུང་དཀྱིལ་འཁོར་འདི༔ གང་གིས་མ་གྲུབ་རང་བྱུང་
ལྷུན་གྲུབ་སྟེང་༔ དཔེ་ལ་མ་བརྟེན་རྟགས་ཀྱིས་མཚོན་མ་ནུས༔ སྟོང་གསལ་མཁའ་ལ་རང་བྱུང་མངོན་དུ་ཤརཿ རྫོགས་ཆེན་འབུམ་ཕྲག་དྲུག་ཅུ་རྩ་བཞིའི་

༄༅། །བཅུད༔ ཀུན་བཟང་རྡོ་རྗེ་འཆང་ཆེན་ཐུགས་རྗེའི་ཟེར༔ རྡོ་རྗེ་སེམས་དཔའ་ཙིཏྟའི་དཀྱིལ་འཁོར་འདི༔ མཐོང་ཚད་འཁོར་བར་ལྡོག་
པ་མ་ཡིན་ནོ༔ རྟོགས་ནས་ཆོས་སྐུར་གྲོལ་བར་ངས་ལུང་བསྟན༔ དོན་འདི་གཅེས་པར་འཛིན་པའི་སྐལ་བ་ཅན༔ འཁྲུལ་སྣང་འགག་ནས་ལོངས་སྐུའི་སྣང་
བ་རྒྱས༔ ཟག་བཅས་ཕུང་པོ་འཇའ་ལུས་འགྲུབ་པའི་ཐབས༔ བདག་འདྲ་བི་མ་མི་ཏྲའི་སྙིང་གཏམ་ཡིན༔ བུ་སློབ་སྙིང་ལ་གཅེས་པའི་ཕྱི་ཚིག་ཡིན༔ སྙིང་
གཏམ་བློ་ལ་བཞག་པར་མ་ནུས་ན༔ གང་དེའི་བྱང་ཁོག་སྟོད་ཀྱི་སྙིང་མེད་ཡིན༔ དེ་བས་གཅེས་པའི་ཚིག་འདི་རྟོགས་པར་གྱིས༔ ཨེ་མཿ དོན་འདི་ཇི་
ལྟར་མཐོང་བའི་ཐབས་བསྟན་པ༔ སྐུ་གསུམ་བཞུགས་སྟངས་ལྟ་སྟངས་གཅུན་བས་མངོན༔ རླུང་རིག་དལ་བས་ཡེ་ཤེས་མངོན་པ་ཡིན༔ མཐོང་གྲོལ་རྡོར་

སེམས་དཀྱིལ་འཁོར་མཇལ་བའི་ཚེ༔ སྣང་སྟོང་མ་འགགས་སྣང་རིག་ཀློང་གྲོལ་དུ༔ བདེ་བ་ཆེན་པོ་རང་གྲོལ་ཀློང་ཡངས་སུ༔ གཉིས་མེད་འདྲེས་ན་མཆོག་
གི་དངོས་གྲུབ་ཐོབ༔ མཐོང་གྲོལ་ཡུལ་དང་ཡུལ་ཅན་བསྲེས་ཤིག་དང་༔ སུས་མཐོང་འགྲོ་བ་དོན་ལྡན་ཨེ་མ་ཧོཿ ཞེས་ཉིན་མཚན་དུ་སྣང་མུན་གྱི་རྣལ་འབྱོར་
ལ་བརྩོན་དང་ཟླ་བ་དྲུག་ནས་བརྟན་པ་ཐོབ་པར་འགྱུར་རོ། །དེས་དངོས་གཞིའི་རིམ་པ་ཐ་དག་ལེགས་པར་གྲུབ་ནས་རབ་ཏུ་ཟབ་པ་རྫོགས་པ་ཆེན་པོའི་སྐོར་སོང་
བ་ཡིན་ནོ། །ད་དེ་དག་གི་ཡན་ལག་ཏུ་ཚེ་སྒྲུབ་པའི་གདམས་པ་ཟབ་མོ་ཡིད་བཞིན་འཁོར་ལོ་འདི་ཉིད་བསྟན་ཏེ། ཇི་སྐད་དུ། ལྔ་བརྒྱའི་ཐ་མར་འགྲོ་བ་མི་
སྲུན་མཐུས༔ ཚེ་ཐུང་ནད་མང་དུས་མིན་འཆི་རྐྱེན་མང་༔ སྡུག་བསྔལ་གྲོལ་ནས་བདེ་བ་ཐོབ་འདོད་རྣམས༔ ཡིད་བཞིན་འཁོར་ལོ་བསྒྲུབ་ལ་འབད་པར་བྱ༔

༄༅། །ཞེས་སྩལ་བའི་སྨིན་བྱེད་ཚེ་ཡི་དབང་བསྐུར་ཟབ་མོ་ཞུ་བའི་ཆེད་དུ་མཎྜལ་ཕུལ། གསོལ་བ་འདེབས་པ་འདིའི་རྗེས་ཟློས་གྱིས༔ ཨེ་མ་།
འདྲེན་པ་ཐུགས་རྗེ་ཅན༔ བདག་ཅག་སྐྱབས་འཇུག་རེ་བ་ཡི༔ དུས་མིན་འཆི་བ་བཟློག་པ་དང་༔ ཚེ་ཡི་རིག་འཛིན་ཐོབ་པའི་ཐབས༔ གཙོ་བོས་དབང་
མཆོག་བཀའ་དྲིན་སྩོལ༔ ལན་དུ། ཧོ དད་ལྡན་སྐལ་བཟང་གུས་པས་ཉོན༔ འཇིགས་པ་བརྒྱད་སྐྱོབས་རྗེ་བཙུན་མཿ དུས་མིན་འཆི་བ་བཟློག་ལ་
ཟབ༔ ཡིད་བཞིན་འཁོར་ལོ་ཚེ་འཕེལ་མས༔ ཚེ་ཡི་རིག་འཛིན་ཐོབ་པར་བྱེད༔ སྤྲོ་བ་སྐྱེད་ལ་དབང་བཞི་ལོངས༔ སྐྱབས་སེམས་སྡོམ་བཟུང་བྱ། ཡེ་ཤེས་དབབ་པ་
ནི། ཁྱེད་རང་ཡིད་བཞིན་འཁོར་ལོར་བསྒོམ༔ སྙིང་གར་པདྨ་ཟླ་གདན་ལ༔ ཡེ་ཤེས་སེམས་དཔའ་རྗེ་བཙུན་མ༔ རང་འདྲ་སྤྱན་བདུན་ལྡན་པར་བསྐྱེད༔

སློབ་མས་དད་པའི་ཤུགས་བསྐྱེད་པ་དང་བདག་མདུན་གྱི་ཐུགས་ཀའི་འོད་ཟེར་གྱིས་ཡེ་ཤེས་པ་སྤྱན་དྲངས་ཏེ་ཐིམ༔ ཧྲཱིཿ སྔོན་ཚེ་རིགས་ཀྱི་བདག་པོའི་སྤྱན་སྔ་རུ
འགྲོ་ཀུན་སྡུག་བསྔལ་ཞི་བའི་སྨོན་ལམ་བཏབ༔ སྨོན་ལམ་མཐུ་ཡིས་འགྲོ་དོན་མཛད་པ་པོ༔ ཡིད་བཞིན་འཁོར་ལོ་གནས་འདིར་སྤྱན་འདྲེན་ནོ༔ མགོན་པོ་
ཚེ་དཔག་མེད་དང་སྨན་གྱི་ལྷ༔ འཆི་མེད་པདྨ་ཚེ་དབང་གྲུབ་པའི་གཙོ༔ དྲང་སྲོང་ཚེ་ལ་དབང་བའི་རིག་འཛིན་རྣམས༔ འཆི་མེད་ཚེ་དབང་སྩོལ་ཕྱིར་གཤེགས་
སུ་གསོལ༔ བཛྲ་ས་མ་ཡ་ཛ་ཛ༔ བརྟན་པར་བྱ། ཚེ་འགུགས་པ་ནི། ཡེ་ཤེས་སེམས་དཔའི་ཐུགས་ཀར་ཟླ་སྟེང་ཧཱུཾ༔ཡིག་དཀར་པོའི་ཁོང་སེང་གི་ནང་དུ་ཚེ་ཡི་ངོ་བོ་
དཀར་པོའི་དབུས་སུ་སྲོག་གི་ངོ་བོ་ནྲྀ་ཁ་དོག་ལྔ་ལྡན་གསལ་བའི་ཕྱི་རོལ་བསྲུང་བྱེད་ཀྱི་སྙིང་པོ་ཏ་རེ་ཏུ་ཏ་རེ་ཏུ་རེ་ཧཱུཾ་སྟེ་འབྲུ་བརྒྱད་མུ་ཏིག་གི་དོག་པ་ལྟ་བུས་བསྐོར་བར་

༄༅། །དམིགས། སློབ་དཔོན་དང་དཀྱིལ་འཁོར་གྱི་ལྷ་དབྱེར་མེད་པའི་གནས་གསུམ་གྱི་ཡི་གེ་ལས་འོད་ཟེར་ལྕགས་ཀྱུའི་དབྱིབས་ཅན་དཔག་
ཏུ་མེད་པ་འཕྲོས་པས་སངས་རྒྱས་བྱང་སེམས་ཀྱི་ཐུགས་རྗེ་འཇིག་རྟེན་གྱི་བསོད་ནམས་གྲུབ་པ་རྣམས་ཀྱི་ཚེ་བསོད། སྣོད་ཀྱི་འབྱུང་བའི་བཅུད་དང་བཅས་བསྡུས་
ཏེ་ཁྱོད་རང་རྣམས་ཀྱི་ཐུགས་ཀའི་ཚེ་ཡི་ངོ་བོ་ལ་སིབ་སིབ་ཐིམ་པར་དམིགས། ཚེ་མདའ་ཐོགས་ལ། ཧྲཱིཿ སྐུ་ཡི་སྒོ་ནས་ཚེ་འགུགས་མ༔ ཡིད་བཞིན་འཁོར་ལོ་
ཚེ་ཡི་བདག༔ སྤྱི་བོར་ཨོཾ་དཀར་འོད་ཟེར་གྱིས༔ རང་གི་བླ་ཚེ་ཆད་ཉམས་དང་༔ གཞན་གྱི་མངའ་ཐང་བསོད་ནམས་ཚེ༔ ས་ཆུ་འབྱུང་བའི་བཅུད་དང་
བཅས༔ སྐལ་ལྡན་སློབ་མའི་ཚོགས་ལ་བསྟིམ༔ ཡིད་བཞིན་འཁོར་ལོས་ཚེ་ཁུག་ཅིག༔ ཧྲཱིཿ གསུང་གི་སྒོ་ནས་ཚེ་འགུགས་མ༔ ཡིད་བཞིན་འཁོར་

ལོ་ཚེ་ཡི་བདག༔ མགྲིན་པར་ཨཱཿདམར་འོད་ཟེར་གྱིས༔ རང་གི་བླ་ཚེ་ཆད་ཉམས་དང་༔ གཞན་གྱི་མངའ་ཐང་བསོད་ནམས་ཚེ༔ ས་ཆུ་འབྱུང་བའི་བཅུད་
དང་བཅས༔ སྐལ་ལྡན་སློབ་མའི་ཚོགས་ལ་བསྟིམ༔ ཡིད་བཞིན་འཁོར་ལོས་ཚེ་ཁུག་ཅིག༔ ཧྲཱིཿ ཐུགས་ཀྱི་སྒོ་ནས་ཚེ་འགུགས་མ༔ ཡིད་བཞིན་འཁོར་
ལོ་ཚེ་ཡི་བདག༔ ཐུགས་ཀའི་ཧཱུཾ་མཐིང་འོད་ཟེར་གྱིས༔ རང་གི་བླ་ཚེ་ཆད་ཉམས་དང་༔ གཞན་གྱི་མངའ་ཐང་བསོད་ནམས་ཚེ༔ ས་ཆུ་འབྱུང་བའི་བཅུད་
དང་བཅས༔ སྐལ་ལྡན་སློབ་མའི་ཚོགས་ལ་བསྟིམ༔ ཡིད་བཞིན་འཁོར་ལོས་ཚེ་ཁུག་ཅིག༔ ཧྲཱིཿ བྱིན་བརླབས་བླ་མའི་ཚེ་འགུགས་པ༔ བི་མ་མི་ཏྲ་
ཚེ་ཡི་བདག༔ བྱིན་རླབས་ཐུགས་རྗེའི་འོད་ཟེར་གྱིས༔ རང་གི་བླ་ཚེ་ཆད་ཉམས་དང་༔ གཞན་གྱི་མངའ་ཐང་བསོད་ནམས་ཚེ༔ ས་ཆུ་འབྱུང་བའི་བཅུད་

༄༅། །དང་བཅས༔ སྐལ་ལྡན་སློབ་མའི་ཚོགས་ལ་བསྟིམ༔ ཨོཾ་ཨཱརྱ་ཏ་རེ་ཏུ་རེ་པུཎྱཻ་པུཥྚི་ཀུ་རུ་ཡེ་སྭཱ་ཧཱུ བུམ་པ་ཡིད་བཞིན་འཁོར་ལོའི་
སྐུའི་བྱིན་རླབས་ཀྱིས་ལུས་ཀྱི་ཉེས་ཚོགས་ཞི། སྐུ་རྡོ་རྗེའི་ཚེ་ཐོབ་པར་དམིགས་ལ། བུམ་པ་ཐོགས་ལ། ཧྲཱིཿ རྗེ་བཙུན་ཡིད་བཞིན་འཁོར་ལོ་ཐུགས་རྗེ་ཅན༔
སྐུ་ཡི་བྱིན་རླབས་སློབ་མའི་ལུས་ལ་ཞུགསཿ ལུས་ཀྱི་ནད་གདོན་སྡིག་སྒྲིབ་ཀུན་ཞི་ནས༔ དབང་ཆོག་སྐུ་ཡི་ཚེ་དབང་འཕེལ་བར་ཤོག༔ རྩ་སྔགས། ཀཱ་ཡ་
ཨ་བྷི་ཥིཉྩཨོཾ༔ བདུད་རྩི་ཡིད་བཞིན་འཁོར་ལོའི་གསུང་གི་བྱིན་རླབས་ཀྱིས་ངག་གི་ཉེས་ཚོགས་ཞི་གསུང་རྡོ་རྗེའི་ཚེ༔ བདུད་རྩི་གཏད་ལ། ཧྲཱིཿ རྗེ་བཙུན་ཡིད་
བཞིན་འཁོར་ལོ་ཐུགས་རྗེ་ཅན༔ གསུང་གི་བྱིན་རླབས་སློབ་མའི་ངག་ལ་ཞུགས༔ ངག་གི་ནད་གདོན་སྡིག་སྒྲིབ་ཀུན་ཞི་ནས༔ དབང་མཆོག་གསུང་གི་ཚེ་

དབང་འཕེལ་བར་ཤོག༔ རྩ་སྔགས། ཝྭཀྐ་ཨ་བྷི་ཥིཉྩ་ཨཱཿ ཤེལ་རྡོ་ཡིད་བཞིན་འཁོར་ལོའི་ཐུགས་ཀྱི་བྱིན་རླབས་ཀྱིས་ཡིད་ཀྱི་ཉེས་ཚོགས་ཞི་ཐུགས་རྡོ་རྗེའི་ཚེ་
དབང་༔ ཤེལ་རྡོ་གཏད་ལ། ཧྲཱིཿ རྗེ་བཙུན་ཡིད་བཞིན་འཁོར་ལོའི་ཐུགས་རྗེ་ཡི༔ ཐུགས་ཀྱི་བྱིན་རླབས་སློབ་མའི་ཡིད་ལ་ཞུགས༔ ཡིད་ཀྱི་ནད་གདོན་སྡིག་
སྒྲིབ་ཀུན་ཞི་ནས༔ དབང་མཆོག་ཐུགས་ཀྱི་ཚེ་དབང་འཕེལ་བར་ཤོག༔ རྩ་སྔགས། ཙིཏྟ་ཨ་བྷི་ཥིཉྩ་ཧཱུཾ༔ ཚེ་རིལ་ཡོན་ཏན་གྱི་བྱིན་རླབས་ཀྱིས་འཆི་རྐྱེན་བཟློག༔
འཆི་མེད་ཀྱི་བཅུད་ལེན་གྲུབ། ཡོན་ཏན་རྡོ་རྗེའི་ཚེ་དབང་༴ ཚེ་རིལ་བྱིན་ལ། ཨེ་མ་ཡོན་ཏན་གཏེར་གྱི་མཛོད༔ འཇིགས་པ་བརྒྱད་སྒྲོལ་འཆི་རྐྱེན་བཟློག༔
འཆི་མེད་ཚེ་ཡི་རིག་འཛིན་ལ༔ སྐད་ཅིག་གཅིག་གིས་བསྒྲོད་མཛད་པའི༔ ཡ་མཚན་ཚེ་རིལ་བུ་ལ་སྦྱིན༔ ལོངས་སྤྱོད་དཔལ་དེས་ཚེ་དབང་འགྲུབ༔ རྩ་

༄༅། །སྔགས། སརྦ་པཉྩ་ཨ་བྷི་ཥིཉྩ་ཧྲཱིཿ བདུད་རྩི་ཕྲིན་ལས་ཀྱི་བྱིན་རླབས་ཀྱིས་ཕྲིན་ལས་ཐོགས་མེད་ལྷ་དང་སྐལ་བ་མཉམ་པར་མོས༔ བདུད་
རྩི་བླུད་ལ། ཧྲཱིཿ ཕྲིན་ལས་ཐོགས་པ་མི་མངའ་བའི༔ ངར་འདོགས་བདུད་རྩི་འདི་ལ་རོལ༔ ཕྲིན་ལས་ཡིད་བཞིན་འཁོར་ལོ་དང་༔ དབྱེར་མ་མཆིས་པའི་
དཔལ་ལ་དབང་༔ རྩ་སྔགས། སརྦ་པཉྩ་ཀརྨ་ཨ་བྷི་ཥིཉྩ་ཧྲཱིཿ པཎ་ཆེན་བི་མ་མི་ཏྲ་མངོན་དུ་བྱོན་ཏེ་ཐིམ་པས་རྡོ་རྗེའི་ཚེ་འགྲུབ་སྟེ། འཕོ་བ་ཆེན་པོའི་གོ་འཕང་
གི་སྐལ་བ་ཅན་དུ་བྱས་པརཔཎ་ཆེན་སྐུ་གཏད་ལ། ཧྲཱིཿ བླ་མ་སངས་རྒྱས་དབྱེར་མེད་ཀྱི༔ པཎ་ཆེན་བི་མ་མི་ཏྲ་ཡི༔ སྐལ་ལྡན་བུ་ལ་དབང་བསྐུར་བས༔
འཆི་མེད་ཚེ་དབང་ཐོབ་པར་ཤོག༔ ཨོཾ་ཨཱཿཧཱུཾ་བཛྲ་གུ་རུ་བི་མ་ལ་མི་ཏྲ་དྷརྨཱ་ཀཱ་ཡ་ཨ་བྷི་ཥིཉྩ་ཧཱུཾ༔ རྗེ་བཙུན་མ་མངོན་དུ་བྱོན་ཏེ་ཐིམ་པས་འཆི་མེད་ཡེ་ཤེས་ཀྱི་དྭངས་

མའི་སྲོག་ཐོབ་པར་མོསཿ རྗེ་བཙུན་མའི་སྐུ་གཏད་ལ། ཧྲཱིཿ ཡི་དམ་མཁའ་འགྲོ་དབྱེར་མེད་ཀྱི༔ རྗེ་བཙུན་ཡིད་བཞིན་འཁོར་ལོ་ཡི༔ སྐལ་ལྡན་བུ་ལ་དབང་
བསྐུར་བས༔ འཆི་མེད་ཚེ་དབང་ཐོབ་པར་ཤོག༔ རྩ་སྔགས། ཀཱ་ཡ་ཝཱཀྐ་ཙིཏྟ་ཨ་བྷི་ཥིཉྩ་ཧྲཱིཿམཱུ༔ མེ་ཏོག་འཐོར་ལ། ཧི༔ དབང་མཆོག་ནུས་པའི་དངོས་གྲུབ་
ཀྱིསཿ འཇིགས་བརྒྱད་དུས་མིན་འཆི་རྐྱེན་བྲལ༔ འཆི་མེད་ཚེ་ཡི་རིག་འཛིན་གྱི༔ ས་བོན་འཇོག་ཅིང་སྨིན་པའི་རྒྱུས༔ མྱུར་འགྱུར་འདི་ལ་ཐེ་ཚོམ་མེད༔
ཕྲིན་ལས་མྱུར་མཛད་རྗེ་བཙུན་མ༔ དུས་གསུམ་རྒྱལ་བ་རྣམས་ཀྱིས་བསྔགསཿ ལྷ་སྒོམས་སྔགས་བཟླས་ཏིང་འཛིན་ལ༔ མི་འདའ་རྡོ་རྗེའི་དམ་ཚིག་གོ༔
དེས་གྲུབ་བོ། །བཀྲ་ཤིས་ནི། ཨོཾ་ཡེ་དྷརྨཱ༔ བཅོམ་ལྡན་བདེན་པའི་ཚིག་ནི་བརྗོད་ཙམ་གྱིས༔ རྣམ་དག་བརྗོད་པའི་སྨོན་པ་ཀུན་འགྲུབ་ཅིང་༔ བཀྲ་ཤིས་གང་

༄༅། དག་ལམ་ལ་འཇུག་པ་ནི༔ རྒྱལ་བའི་བཀའ་ཡི་ནུས་པ་མངོན་དུ་བྱེད༔ ཆེ་བའི་ཆེ་མཆོག་སྟོན་མཆོག་བླ་ན་མེད༔ ཆོས་རྗེ་ཉི་མ་རྒྱལ་
བའི་བྱིན་རླབས་ཀྱིས༔ བདུད་དང་བགེགས་རིགས་གནོད་པའི་དགྲ་ཞི་སྟེ༔ རྟོག་ཏུ་དཔལ་གནས་ཉིན་མཚན་བཀྲ་ཤིས་ཤོག༔ ཆོས་ཉིད་བདེན་པའི་ཆོས་
མཆོག་བླ་ན་མེད༔ དམ་ཆོས་བདུད་རྩི་བདེན་པའི༔ ཉེས་པའི་སྐྱོན་བྲལ་དགེ་ཚོགས་རྣམ་འཕེལ་བ༔ རྟག་ཏུ་དཔལ་གནས དགེ་འདུན་ཡོན་ཏན་རིན་
ཆེན་དཔལ་འབར་བ༔ རྒྱལ་སྲས་ཕན་མཛད་བདེན་པའི༔ ཉོན་མོངས་སྡུག་བསྔལ་གདུང་བའི་དགྲ་ཞི་སྟེ༔ རྟག་ཏུ་དཔལ་གནས༴ ཚངས་དང་ལྷ་དབང་
སྲུང་མའི་བྱིན་རླབས་དང་༔ ཕན་བདེ་ལྷ་ཡི་བཀྲ་ཤིས་གནས་གྱུར་ཏེ༔ དགེ་ལེགས་བསམ་པ་ཡིད་བཞིན་འགྲུབ་པ་དང་༔ ཚེ་རིང་ནད་མེད་བདེ་སྐྱིད་ལྡན་

པར་ཤོག༔ མེ་ཏོག་འཐོར། དམ་ཚིག་བསྒྲགས་པ་ནི༔ ཨེ་མ་ཧོཿ རྫོགས་ཆེན་གནད་ཀྱི་སྨིན་བྱེད་དམ་པ་འདི༔ རྒྱལ་མཚན་རྩེ་མོའི་དབང་གི་རྒྱལ་པོ་ལྟར༔ འགྲོ་
བ་ལྷ་མི་ཀུན་གྱི་མཁའ་དབྱིངས་ནས༔ དགོས་འདོད་བདུད་རྩིའི་སྦྲང་ཆར་བབ་པ་བཞིན༔ ཞིང་བཟང་སྨིན་ཅིང་འབྲས་བུ་སྨིན་པར་བྱེད༔ ཞིང་ས་བཟང་པོར་
སོ་ནམ་བརྩོན་པ་བཞིན༔ དབང་དོན་དམ་ཚིག་སྙིང་ནང་ཁྲག་དང་འདྲ༔ མ་བོ་མ་ཟག་དམ་དུ་འཛིན་པ་གཅེསཿ ཞེས་གསུངས་པའི་རྩ་བ་དང་ཡན་ལག་གི་
དམ་ཚིག་རྣམས་མི་ཉམས་པར་བསྲུང་པས་འདིའི་རྗེས་ཟློས་གྱིས། གཙོ་བོས་ཇི་ལྟར་སོགས་ལན་གསུམ། དགའ་སྟོན་གྱི་མཎྜལ་ཕུལ ཡོངས་སུ་བཟུང་བའི་དངོས་
པོ་ཐམས་ཅད་འབུལ་སྙམ་པས་འདིའི་རྗེས་ཟློས་མཛོད། དེང་ནས་བརྩམ་སོགས་ཞེས་དགེ་བ་བསྔོ་ལ་གྲོལ། དེ་ནས། ཚོགས་ཀྱི་འཁོར་ལོ་དགྱེས་པར་རོལ། ཞེས་དྲངས།

༄༅། །ཨ་ལ་ལ་ཧོས་བླངས་ཏེ་ནང་གི་སྦྱིན་སྲེག་གིས་རོལ་པའི་ལྷག་མ། ཨ་ཀ་རོས་ཞལ་ཆབ་དབབ་འབྲུ་གསུམ་གྱིས་བརླབ་ལ། ཕཻ་གྱིས་མགྲོན་སྤྱན་དྲངས་ཏེ། ཡེ་ཤེས་ལྷག་མ་
འཇིག་རྟེན་སྲུངས་མ་བཞེསཿ བྷྱོ་བྷྱོ་ཧཱུཾ་ཕཊཿ ཅེས་བསྔོས། གཏོར་སྐྱོངས་བྱ། ཆད་མདོ་ནི། ཧྲཱིཿ ཐབས་ཤེས་སྒྱུ་མའི་ལྷ་ཚོགས་དབྱིངས་ནས་བཞེངས༔ དུག་
གསུམ་དགྲ་བགེགས་སྐུ་གསུམ་ཀློང་དུ་བཟློག༔ ཧྲཱིཿ ཐོག་མེད་དུས་ནས་ད་ལྟ་མ་འོངས་ཚེ༔ སྐུ་གསུམ་བདེ་གཤེགས་སྤྱན་སྔར་རང་མདངས་འཁོར༔ ༔
བརྗོད་བྲལ་བློ་འདས་ཆོས་འཁོར་རྟག་བསྐོར་ཚེ༔ རིག་རྩལ་མཁའ་འགྲོ་དམ་ཅན་ཁས་བླངས་བཞིན༔ འཁོར་བ་རུ་བཟློག་ཡེ་ཤེས་དབྱིངས་བསྒྲལ་བའི༔ ཕྲིན་
ལས་སྒྲུབས་ཤིག་མ་མོ་བརྟན་མའི་ཚོགསཿ བཀའ་དང་དམ་ལ་མ་འདའ་ས་མ་ཡ༔ ད་ལྟ་སྙིགས་མའི་སེམས་ཅན་འདུལ་དཀའི་དུསཿ སློབ་དཔོན་ཆེན་པོ་

བི་མ་མི་ཏྲ་ཡིས༔ རྫོགས་ཆེན་རྣལ་འབྱོར་ཀློང་གསལ་སྙིང་པོ་ལ༔ སྐད་ཅིག་འབྲལ་བ་མེད་པར་བྱིན་རླབས་ནས༔ ཞལ་མཇལ་ཆོས་གསུང་བཀའ་གསང་
གཏད་པའི་ཚེ༔ སྲུང་མ་དམ་ཅན་རྒྱ་མཚོའི་ཁས་བླངས་བཞིན༔ ཕྲིན་ལས་སྒྲུབས་ཤིག་མ་མོ་བརྟན་མའི་ཚོགས༔ བཀའ་དང་དམ་ལ་མ་འདའ་ས་མ་ཡཱ༔
མནན་པ་ནི། ཧྲཱིཿ ཆོས་དབྱིངས་ཡེ་ཤེས་ཆེན་པོའི་མཁའ་དབྱིངས་སུ༔ གཉིས་མེད་རྟོག་ཚོགས་མ་ལུས་སྟྭཾ་བྷ་ཡ་ནན༔ རྟ་བྲོ་ནི། ཧྲཱིཿ ཞི་ཁྲོའི་གར་ནི་འཁོར་
འདས་དབྱིངས་སུ་བསྒྱུར༔ ཀུན་རྫོབ་འཁྲུལ་པའི་གདོན་ཚོགས་ཐལ་བར་རློག མདུན་གྱི་ཡེ་ཤེས་པ་ལ་མཆོད་བསྟོད་ནོངས་བཤགས་བསྟིམ་ལ། བསྔོ་སྨོན་ནི། ཧྲཱིཿ འདུས་
དང་འདུས་བྱས་ཀུན་རྫོབ་དོན་དམ་ཆོས༔ ཐམས་ཅད་བྱང་ཆུབ་ཆེན་པོའི་རྒྱུར་བསྔོའོ༔ ཧྲཱིཿ འཁོར་བར་གནས་པའི་སེམས་ཅན་མ་ལུས་ཀུན༔ མ་ལུས་

༄༅། །ཕྱམ་གཅིག་སངས་རྒྱས་ཐོབ་པར་ཤོག༔ གཤེགས་བསྡུ་ནི། ཧྲཱིཿ  བདག་དང་དམ་ཚིག་ཡེ་ཤེས་གཉིས་མེད་ལྷ༔
ནམ་ཡང་མི་བཏང་ཡུན་དུ་བརྟེན་པར་གྱིས༔ ཏིཥྛ་བཛྲ་ས་མ་ཡཱ་ཧཱུཾ༔ བཀྲ་ཤིས་ནི། ཧཱུྃ༔ སྐུ་གསུམ་ཡེ་ཤེས་མི་འགྱུར་དོན་དམ་ལྷ༔
ཞི་དང་ཁྲོ་གར་གསང་སྔགས་རང་སྒྲར་བཅས༔ ཐུགས་རྗེའི་མཁའ་ཁྱབ་ཡེ་ཤེས་དཀྱིལ་འཁོར་གྱིས༔ ཁམས་གསུམ་སེམས་
ཅན་ཀུན་ལ་བདེ་ལེགས་སྩོལ༔ ཞེས་རྗེས་མི་མངོན་པར་བྱས་ཏེ་སྙན་བརྒྱུད་ཀྱི་བསྐོར་བཤམས་གྲུབ་སྟེ་བྱིན་གྱིས་རླབས་པར་བྱ་བ་ནི་ཞག་བཞི་པའོ། །དགེ་ལེགས་འཕེལ། །

༄༅། །སྐོར་ཚོ་གསུམ་པ་བདེ་ཆེན་བྲག་དཀར་ནས་སྤྱན་དྲངས་པའི་སྙན་
བརྒྱུད་ཀྱི་སྐོར་སྨིན་བྱེད་ཀྱི་རིམ་པ་བཞུགས་སོ།།

༄༅། ། །དེ་ནས་སྙན་བརྒྱུད་ཐུགས་རྗེ་ཆེན་པོ་ལ། བཅས་བཤམས་སྒྲུབ་པ།
དབང་བསྐུར་བ་གསུམ་ལས། དང་པོ་ཟུར་བཀོད་ལྟར་བྱས་ནས། གཉིས་པ་ལ་ཉེར་བདུན་ལས། དང་པོ་ཕྱག་སྟོང་
སྤྱན་སྟོང་ནི། གསོལ་བ་འདེབས་པ་ནི། ཧྲཱིཿ  རྣམ་དག་བདེ་ཆེན་དག་པའི་ཞིང་ཁམས་ནས༔
ཆོས་སྐུའི་སྟོན་པ་སྣང་བ་མཐའ་ཡས་ལ༔ གསོལ་བ་འདེབས་སོ་སྐྱེ་མེད་ཆོས་སྐུའི་

༄༅། །ཀློང་༔ ཡེ་ཤེས་གཉིས་མེད་འདྲེས་པར་བྱིན་གྱིས་རློབས༔
འོད་གསལ་ལྷུན་གྱིས་གྲུབ་པའི་ཞིང་ཁམས་ནས༔ ལོངས་སྐུའི་སྟོན་པ་ཐུགས་རྗེ་
ཆེན་པོ་ལ༔ གསོལ་འདེབས་སོ་འགག་མེད་ལྷུན་གྲུབ་ཀློང་༔ ཟབ་གསལ་
གཉིས་མེད་འདྲེས་པར་བྱིན་གྱིས་རློབས༔ གང་འདུལ་འགྲོ་བ་འདུལ་བའི་ཞིང་ཁམས་

ནས༔ སྤྲུལ་སྐུའི་སྟོན་པ་སྲོང་བཙན་སྒམ་པོ་ལ༔ གསོལ་བ་འདེབས་སོ་ཚད་མེད་ཐུགས་རྗེའི་ཀློང་༔ དོན་གཉིས་དབྱེར་མེད་འདྲེས་པར་བྱིན་གྱིས་རློབས༔
ཡང་སྤྲུལ་ཕྲིན་ལས་ལྷུན་གྲུབ་ཕོ་བྲང་ནས༔ མཛད་ཕྲིན་དབྱེར་མེད་འཇམ་མགོན་ཆོས་བློན་ལ༔ གསོལ་བ་འདེབས་སོ་ཐབས་མཁས་ཐུགས་རྗེའི་ཀློང་༔ ནུས་
པ་དབྱེར་མེད་འགྲུབ་པར་བྱིན་གྱིས་རློབས༔ གར་བཞུགས་དག་པ་བདེ་ཆེན་ཡངས་པ་ནས༔ སྨོན་ལམ་དབང་གིས་གསང་ཆེན་བཅུད་འཛིན་ལ༔ གསོལ་བ་
འདེབས་སོ་བཀའ་ལུང་བཅུད་ཀྱི་ཀློང་༔ བདག་གཞན་དབྱེར་མེད་གྲོལ་བར་བྱིན་གྱིས་རློབས༔ ཐུགས་རྗེ་མཁའ་ལྟར་ཁྱབ་པའི་ཀློང་ཡངས་ནས༔ འཛིན་
སྐྱོང་སྤེལ་མཛད་ཆོས་བདག་བརྒྱུད་པར་བཅས༔ གསོལ་བ་འདེབས་སོ་ཚད་མེད་ཐུགས་རྗེའི་ཀློང་༔ མཁའ་མཉམ་མཉམ་པར་གྲོལ་བར་བྱིན་གྱིས་རློབས༔

༄༅། །སྤྱི་གཙུག་ཉི་ཟླ་པདྨའི་གདན་སྟེང་དུ༔ མཁྱེན་བརྩེའི་བདག་ཉིད་དྲིན་ཆེན་བླ་མ་ལ༔ གསོལ་བ་འདེབས་སོ་རིམ་གཉིས་དཀྱིལ་འཁོར་
ཀློང་༔ འབྲེལ་ཚད་མཉམ་པར་གྲོལ་བར་བྱིན་གྱིས་རློབས༔ བཀའ་དང་དམ་ཚིག་གཉན་པོའི་ཕོ་བྲང་ནས༔ སྐལ་ལྡན་དམ་ཚིག་ཟབ་བཅུད་ཆོས་སྐྱོང་ལ༔
གསོལ་བ་འདེབས་སོ་ཕྲིན་ལས་རྣམ་བཞིའི་ཀློང་༔ འགལ་རྐྱེན་བར་ཆད་མེད་པར་བྱིན་གྱིས་རློབས༔ སྐྱབས་འགྲོ་སེམས་བསྐྱེད་ནི། ན་མོ༔ སྒོ་གསུམ་ཐུགས་རྗེ་
ཆེན་པོར་སྐྱབས་སུ་མཆི༔ མ་གྱུར་འགྲོ་བ་དྲངས་ཕྱིར་བསྒྲུབ་པར་བརྩམས༔ སྔོན་གཏོར་དཀར་དམར་བཏང་ལ། བསྲུང་འཁོར་ནི། ཧྲཱིཿ  ཆོས་མིན་མ་རྟོགས་ལོག་རྟོག་
ཕྱིར་དེངས་ཤིག༔ ཧཱུཾ་བཞིའི་སྔགས་དང་ཡུངས ཐུན་བྲབ་ལ་གུ་གུལ་བདུག མཁྱེན་བརྩེའི་ཐུགས་རྗེའི་གུར་ལ་ཏིང་འཛིན་ཟུངས༔  ཧྲཱིཿ ཧྲཱིཿ  མཆོད་པ་བྱིན་རླབས་ནི། ཧྲཱིཿ  སྣང་

སྲིད་དག་པ་ཆེན་པོའི་མཆོད་པའི་སྤྲིན༔ གཉིས་འཛིན་མཚན་བྲལ་ལྷ་ཡི་བདུད་རྩིར་གྱུར༔ ཨོཾ་ཨཱཿབཛྲ་ཨརྒྷཾ་པཏྱཾ་སོགས། ཤབྷ་ཧཱུྃ༔ ཧྲཱིཿ  ཐུགས་རྗེ་ཆེན་
པོར་མཚན་མའི་སྐྱོན་བྲལ་ཕྱིར༔ རྣམ་པར་བློ་ཡུལ་དག་པས་མཆོད་པར་བགྱི༔ ཏིང་འཛིན་རྣམ་གསུམ་ནི། ཧྲཱིཿ  སྐྱེ་འགག་དབྱེར་མེད་རིག་མདངས་སེམས་པར་
གྱུར༔ ཨོཾ་མ་ཧཱ་ཤུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཏྨ་ཀོཉཧཾ༔ སྟོང་པའི་ངང་ལས་གཞལ་ཡས་ཁང་མཚན་ཉིད་རྫོགས་པའི་དབུས་སུ༔ ཧཱི༔ལས་བདག་ཉིད་ཐུགས་
རྗེ་ཆེན་པོ་ནམ་མཁའི་རྒྱལ་པོ་ཆོས་སྐུའི་ཞལ་གསུམ་དཀར་པོ་འཛུམ་པ༔ དེ་སྟེང་རྒྱས་པའི་ཞལ་གསུམ་བཞད་པ༔ དེ་སྟེང་དབང་གི་ཞལ་གཉིས་བརྩེ་བ༔ དེ་
སྟེང་སྤྲུལ་སྐུའི་ཁྲོ་ཞལ་གཉིས་དྲག་པོ་སྟེ༔ དེ་སྟེང་ཨ་མི་དྷེ་ཝ༔ རྩ་བའི་ཕྱག་བཅུའི་དང་པོས་ཐལ་མོ་སྦྱར་ཞིང་༔ གཡས་སུ་བསྒྲང་ཕྲེང་༔ འཁོར་ལོ༔

༄༅། །མཆོད་སྦྱིན༔ སྤྲུལ་སྐུ་དང་༔ གཡོན་པས་པདྨ སྤྱི་བླུགས༔ རིན་པོ་ཆེ༔ གཞུ་འཛིན་པ༔ ལོངས་སྐུ་ཡན་ལག་གི་ཕྱག་སོ་
བརྒྱད་ཀྱི་གཡས་བཅུ་དགུ་ན༔ རིན་པོ་ཆེའི་ཞགས་པ༔ ལྷུང་བཟེད༔ རལ་གྲི རྡོ་རྗེ༔ རྒྱ་གྲམ༔ རིན་ཆེན༔ མེ་ཤེལ༴ གཞུ༴ ལྕགས་
པ༴ རྔ་ཡབ༴ ཕུབ༴ བུམ་པ༴ དགྲ་སྟྭ༴ ཕྲེང་བ༴ པད་སྔོན༴ སྤྱི་བླུགས༴ ཉི་མ༴ པད་དཀར༴ སྙེ་མ་འཛིན་པ༔ གཡོན་པས་
སྤྲིན་དཀར༴ སྤྱི་བླུགས༴ པད་སེར༴ རལ་གྲི༴ དུང་དཀར༴ ཐོད་དབྱུག༴ ཕྲེང་བ༴ དྲིལ་བུ༴ རྡོ་རྗེ༴ ལྕགས་ཀྱུ༴ གསིལ་ཡབ༴
སྤྲུལ་སྐུ༴ གཞལ་ཡས་ཁང་༴ གླེགས་བམ༴ འཁོར་ལོ༴ སྤྲུལ་གཟུགས༴ རྒུན་འབྲུ༴ པད་དམར༴ རིན་ཆེན་ཟུར་བརྒྱད་འཛིན་པའོ༔ ཡན་

ལག་སྤྲུལ་པའི་ཕྱག་སྟོང་རྩ་གཉིས་ཀྱི་མཆོད་སྦྱིན་འཁོར་ལོ་སྒྱུར་བའི་རྒྱལ་སྲིད་དང་༔ སྤྱན་སྟོང་སངས་རྒྱས་སྟོང་རྩ་གཉིས་ཀྱི་བརྩེ་བས་གཟིགས་པ་དར་དང་རིན་
ཆེན་རི་དྭགས་ལྤགས་པས་བརྒྱན་ཅིང་༔ འགྲོ་བའི་དོན་ལ་བཞེངས་པའི་ཐུགས་ཀར་ཉི་ཟླའི་སྟེང་ཧྲཱིཿ  ཡིག་གི་མཐར༔ ཨོཾ་མ་ཎི་པདྨེ་ཧཱུཾ༔ སྤྱན་འདྲེན་པ་ནི། ཧྲཱིཿ 
འོག་མིན་བདེ་ཆེན་དབང་གི་ཕོ་བྲང་ནས༔ ཆོས་སྐུ་སྣང་མཐའ་འགྲོ་དོན་མཁྱེན་བརྩེའི་སྐུར༔ ཐུགས་རྗེ་ཆེན་པོ་གནས་འདིར་གཤེགས་སུ་གསོལ༔ ཨོཾ་ཨཱརྱ་
ལོ་ཀི་ཤྭ་ར་ས་པཱ་རི་ཝ་ར་བཛྲ་ས་མ་ཡ་ཛ་ཛ༔ བཞུགས་སུ་གསོལ་བ་ནི། ཧྲཱིཿ  དད་པའི་ཕོ་བྲང་ཏིང་འཛིན་རྟེན་མཆོག་ལ༔ མཁྱེན་བརྩེའི་བདག་ཉིད་བཅོམ་ལྡན་
བཞུགས་གསོལ་འཚལ༔ ས་མ་ཡཱ་ཏིཥྛ་ལྷན༔ སྒོ་གསུམ་གུས་པས་ཕྱག་འཚལ་སྐྱབས་མཆི་ན༔ བཅོམ་ལྡན་དགྱེས་པའི་ཞལ་བཟང་བདག་ལ་སྟོན༔ ན་

༄༅། །མོ་པཱུ་རུ་ཤ་ཡ་ཧོ༔ མཆོད་པ་འབུལ་བ་ནི། ཧཱུཾ་ཧྲཱིཿ  རྒྱལ་བ་རྣམས་ནི་འདོད་པའི་སྐྱོན་བྲལ་ཡང་༔ བདག་སོགས་ཚོགས་གཉིས་བསོད་
ནམས་བསྐུལ་སླད་དུ༔ རྣམ་པར་སྤྲུལ་པའི་ཕྱི་ནང་མཆོད་ཚོགས་ཀྱིས༔ འཕགས་མཆོག་དགྱེས་ནས་མཆོག་ཐུན་དངོས་གྲུབ་སྩོལ༔ ཨོཾ་ཨཱརྱ་ལོ་ཀི་ཤྭ་ར་ས་པ་
རི་ཝ་ར་བཛྲ་ཨརྒྷཾ་ནས་ཤབྟ་སོགས། ཨོཾ་ཨཱརྱ་ལོ་ཀི་ཤྭ་ར་ས་པཱ་རི་ཝཱ་ར་བཛྲ་རུ་པ་ནས་སྤྱཪྴེ༴ ཨོཾ་ཡེ་ཤེས་སྙིང་པོར་སྒྲུབ་པའི་བདུད་རྩིའི་རྒྱུན༔ ཨཱདུས་གསུམ་
དབྱིངས་སུ་དག་པའི་དམར་ཆེན་བཅུད༔ ཧཱུྃ་སྣ་ཚོགས་རྒྱུ་རྐྱེན་སྦྱོར་བའི་གཏོར་ཆེན་པོ༔ དགོངས་སྤྱོད་དགྱེས་ནས་ཡེ་ཤེས་དངོས་གྲུབ་སྩོལ༔ ཨོཾ་ཨཱཿ སརྦ་
པཉྩ་ཨ་མྲྀ་ཏ་རཀྟ་མ་ཧཱ་བ་ལིཾ་ཏ་ཁཱ་ཧི༔ བསྟོད་པ་ནི། ཧྲཱིཿ  མཁྱེན་བརྩེའི་བདག་ཉིད་འཕགས་པ་སྤྱན་རས་གཟིགས༔ གང་ལ་གང་འདུལ་མཛད་པའི་ཆ་ལུགས་

རྫོགས༔ དེ་ལ་དེར་སྣང་སྤྲུལ་པ་འགྲོ་བའི་མགོན༔ འཕགས་པ་སྤྱན་རས་གཟིགས་ལ་ཕྱག་འཚལ་བསྟོད༔ ཛཔ྄་ནི། ཧཱིཿ ཧཱིཿ  གཟུགས་སྣང་ཐུགས་
རྗེ་ཆེན་པོའི་སྐུ་རུ་གྱུར༔ སྒྲ་གྲགས་ཡི་གེ་དྲུག་མའི་སྔགས་སུ་ཁྱེར༔ རྟོག་ཚོགས་ཡེ་ཤེས་རང་གྲོལ་ཐུགས་སུ་ལྟ༔ ལམ་ཁྱེར་སྟོང་ཉིད་སྙིང་རྗེའི་འགྲོ་དོན་བྱ༔
ཨོཾ་མ་ཎི་པདྨེ་ཧཱུྃ་ཧྲཱིཿ  རང་ཉིད་དམ་ཡེ་སོགས། སྟོང་རྩ་བཟླ། མཆོད་བསྟོད། འོད་ཞུ་བྱ། ༈ གཉིས་པ་ནང་སྒྲུབ་ནི། སྐྱབས་སེམས། ཤུ་ནྱ་ཏ༔ སྟོང་པའི་ངང་ལས་
གཞལ་ཡས་མཚན་ཉིད་རྫོགས་པའི་དབུས་སུ༔ ཧཱུྃ༔ སྣང་བ་ནམ་མཁའི་རྒྱལ་པོ་བཅུ་གཅིག་ཞལ༔ སྟོང་པ་གསང་ཡེ་གཉིས་མེད་མཉམ་ཉིད་རོལ༔ ཆོས་
སྐུའི་རྩ་ཕྱག་ཐུགས་ཀར་ཐལ་མོ་སྦྱར༔ སྤྲུལ་མཛད་བགྲང་ཕྲེང་མཆོད་སྦྱིན་འཁོར་ལོ་གཡས༔ ལོངས་སྐུ་པད་དཀར་སྤྱི་བླུགས་མདའ་གཞུ་གཡོན༔ དར་དང་

༄༅། །རིན་ཆེན་རྒྱན་རྫོགས་མཉམ་པར་བཞེངས༔ ཐུགས་དཀར་ཧྲཱིཿ མཐར་གཉིས་མེད་གསང་བའི་སྔགས༔ ཨོཾ་མ་ཎི་པདྨེ་ཧཱུྃ་ཧྲཱིཿ  སྤྱན་འདྲེན་
པ་ནི། ཧྲཱིཿ  ཆོས་སྐུ་སྣང་མཐའ་ལོངས་སྐུ་སྤྱན་རས་གཟིགས༔ རྣལ་འབྱོར་བྱིན་གྱིས་རླབས་ཕྱིར་གཤེགས་སུ་གསོལ༔ བཛྲ་ས་མ་ཡཱ་ཛ་ཛ༔ ཧྲཱིཿ  སྒྲུབ་
མཆོག་བདག་དང་གཉིས་སུ་མེད་པར་བཞུགས༔ ས་མ་ཡཱ་ཏིཥྛ་ལྷན༔ སྒོ་གསུམ་ཕྱག་འཚལ་སྐྱབས་མཆི་བྱིན་གྱིས་རློབས༔ ན་མོ་པུ་རུ་ཤ་ཡ་ཧོ༔ ཨོཾ་བཛྲ་
ཨརྒྷཾ་པཏྱཾ་སོགས། ཤཔྟ༴ ཧྲཱིཿ  ཐབས་མཆོག་ཐུགས་རྗེ་ཤེས་རབ་གསང་ཡེ་འཁྲིལ༔ གང་འདུལ་མཛད་པ་རྒྱན་དང་ཆ་ལུགས་རྫོགས༔ ཡོན་ཏན་སེམས་
དཔར་ཤར་བའི་སེམས་དཔའ་ཆེ༔ ཡི་དམ་ཐུགས་རྗེ་ཅན་ལ་ཕྱག་འཚལ་བསྟོད༔ སྔགས་ཛཔ་ནི། སྐུ་ནི་ཐུགས་ཆེན་གསུང་ནི་ཡི་གེ་བཅུ༔ གཟུགས་སྣང་སྐུ་ལ་

གྲགས་པ་སྔགས་ཀྱིས་སྒྲ༔ ཏིང་འཛིན་མི་གཡོ་མཁྱེན་བརྩེའི་འཕྲོ་འདུ་ཡི༔ གང་འདུལ་འགྲོ་དོན་སྙིང་རྗེ་སྨོན་པར་འཕྲོ༔ ཨོཾ་ཨཱཿ ཧཱུྃ་ཧཿ  ཨོཾ་མ་ཎི་པདྨེ་ཧཱུཾ་
ཧྲཱིཿ  རང་ཉིད་དམ་ཡེ་སོགས། བརྒྱ་རྩ་བཟླ། མཆོད་བསྟོད་འོད་ཞུ་བུ། ༈ གསུམ་པ་གསང་སྒྲུབ་ནི། སྐྱབས་སེམས། ཤུ་ནྱ་ཏ༔ ཧྲཱིཿ  རང་མདངས་མ་འགགས་
རིག་རྩལ་སྤྱན་རས་གཟིགས༔ རྩ་བ་ཆོས་སྐུའི་ཞི་ཞལ་དཀར་འཚེར་གསུམ༔ ཡོན་ཏན་རྒྱས་པའི་ཞལ་གསུམ་མཚན་དཔེ་བརྩེགས༔ མོས་པ་དབང་བསྡུས་ཞལ་
གཉིས་དམར་མདངས་འཛུམ༔ ཕྲིན་ལས་དྲག་པོའི་ཞལ་གཉིས་སྙིང་རྗེ་རྔམས༔ དེ་དབུས་རིགས་ཀྱི་མངོན་པར་དབང་བསྐུར་བས༔ རྩ་ཕྱག་ཐལ་སྦྱར་བདེ་
གཤེགས་ཐུགས་རྗེའི་ཆགས༔ ཡན་ལག་དང་པོས་སྐྱོན་བྲལ་པད་དཀར་རྒྱས༔ སྤྱི་བླུགས་བདུད་རྩིའི་སྒྲིབ་སྦྱང་རྒྱུད་གྲོལ་མཛད༔ ཐབས་ཤེས་མདའ་གཞུས་

༄༅། །མ་རིག་དྲུངས་ནས་འབྱིན༔ ཉིང་ལག་དང་པོར་འགྲོ་འདྲེན་བགྲང་ཕྲེང་འདྲེན༔ རིགས་དྲུག་གང་འདུལ་ཚིམས་མཛད་མཆོད་སྦྱིན་མཛད༔
ཆོས་འཁོར་འཁོར་བའི་འཁྲུལ་འཁོར་བཟློག་པར་བསྐོར༔ ཞབས་གཉིས་པདྨོའི་གདན་ལ་མཉམ་པར་བཞེངས༔ གསང་བ་ཡེ་ཤེས་མཁའ་འགྲོ་བདེ་སྟོང་རོལ༔
ཡོན་ཏན་མཚན་དཔེ་དར་དང་རིན་ཆེན་བརྒྱན༔ བདག་སྣང་མི་དམིགས་དེ་ལྟར་ཤེས་པར་མཛོད༔ ངག་གི་མདོ་སྔགས་ཡང་སྙིང་ཡི་གེ་དྲུག༔ ཨོཾ་མ་ཎི་པདྨེ་
ཧཱུཾ་ཧྲཱིཿ  ཧྲཱིཿ  ཕྱོགས་བཅུའི་བདེ་གཤེགས་མཁྱེན་བརྩེའི་འགྲོ་དོན་དུ༔ གང་ལ་གང་འདུལ་མཛད་པ་བླ་མའི་སྐུར༔ ཐུགས་རྗེ་ཆེན་པོའི་རྣམ་པར་སྤྱན་འདྲེན་
ནོ༔ བདག་སོགས་བྱིན་གྱིས་རླབས་ཕྱིར་གཤེགས་སུ་གསོལ༔ བཛྲ་ས་མ་ཡ་ཛ་ཛ༔ ཏིང་འཛིན་རོལ་པའི་ཡོན་ཏན་ལྷུན་གྲུབ་ཀྱི༔ གདན་ལ་བཅོམ་ལྡན་

མགོན་པོ་བཞུགས་སུ་གསོལ༔ མི་གཡོ་རང་བཞིན་མཆོག་གི་ཆོས་འཁོར་གྱིས༔ ཁམས་གསུམ་སེམས་ཅན་ཀུན་ལ་ཐུགས་རྗེས་སྩོལ༔ ས་མ་ཡ་ཏིཥྛ་ལྷན༔
སྒོ་གསུམ་གུས་པས་ཕྱག་འཚལ་སྐྱབས་སུ་མཆི༔ ཧཱུྃ༔ ཏིང་འཛིན་རོལ་པ་མ་འགགས་མཆོད་སྤྲིན་གྱིས༔ རྒྱལ་བ་རྒྱ་མཚོའི་དགྱེས་པའི་དངོས་གྲུབ་སྩོལ༔
ཨོཾ་ཨཱཿ བཛྲ་ཨརྒྷཾ་སོགས་ནས། ཤཔྷ་རཱུ་པ་སོགས། སྤཪྴེ་ཧཱུྃ་ཧྲཱིཿ  ལྷ་ཡི་བདུད་རྩི་དུག་ལྔ་རང་གྲོལ་ཁྲག༔ བདུད་རྩི་ཡེ་ཤེས་རྣམ་ལྔའི་གཏོར་མ་འབུལ༔ རྒྱལ་
བ་དགྱེས་པའི་ཐུགས་རྗེ་འགྲོ་བ་ཀུན༔ ཕྱམ་གཅིག་བདེ་ཆེན་ཆོས་དབྱིངས་ས་ཐོབ་ཤོག༔ ཨོཾ་ཧཱུཾ་ཧཱུྃ་ཧྲཱིཿ ཨཱཿ  མ་ཧཱ་པཉྩརཀྟ་བ་ལིཾ་ཏ་ལ་ཁཱ་ཧི༔ ཧྲཱིཿ  ཆོས་
སྐུ་སྣང་མཐའ་འགྲོ་འདུལ་སྤྱན་རས་གཟིགས༔ གང་འདུལ་ཆོས་ཀྱི་བུམ་པ་འཛིན་མཛད་པ༔ སྨིན་གྲོལ་བདུད་རྩིའི་དགའ་སྟོན་མཛད་པའི་དཔལ༔ བླ་མ་

༄༅། །ཐུགས་རྗེ་ཆེན་པོར་ཕྱག་འཚལ་བསྟོད། ཛ་པ྄་བཟླས་ནི། ཧྲཱིཿ  གང་སྣང་བླ་མ་ཐུགས་རྗེ་ཆེན་པོའི་སྐུ༔ གྲགས་ཚད་གསང་སྔགས་ཡང་སྙིང་
ཡི་གེ་དྲུག དབྱེར་མེད་རང་གྲོལ་མཆོག་གི་བྱང་ཆུབ་སེམས༔ བདེ་ཆེན་ཡངས་པའི་བདེ་ཀློང་ཐུགས་རྗེ་ཆེ༔ ཨོཾ་ཨཱཿ ཧཱུཾ་ཧྲཱིཿ  ཨོཾ་མ་ཎི་པདྨེ་ཧཱུཾ་ཧྲཱིཿ  རང་ཉིད་
དམ་ཡེ་སོགས། བརྒྱ་རྩ་བཟླ། མཆོད་བསྟོད་བྱ། བསྐུལ་པ་ནི། ཧྲཱིཿ  བདེ་ཆེན་སྣང་མཐའ་ཐུགས་རྗེ་སྐུར་བཞེངས་ཤིག༔ ང་བདག་གཉིས་སྣང་གཟུང་འཛིན་རྡུལ་དུ་རློག༔
ཆོས་མིན་ལོག་ལམ་ཁ་ལོ་བསྒྱུར་དུ་གསོལ༔ མ་རིག་སྒྲིབ་པ་རྟེན་དང་བྲལ་བར་མཛོད༔ འབྲུ་གསུམ་གྱིས་འོད་ཞུ་མཛོད། ༈ བཞི་པ་ཡེ་ཤེས་མཁའ་འགྲོ་གསང་བ་ཡེ་
ཤེས་ནི། སྐྱབས་སེམས། ཤུ་ནྱ་ཏ༴ པད་ཉིའི་སྟེང་དུ་ཧྲཱིཿ ལས་མཁའ་འགྲོ་མ༔ དམར་མོ་ཞལ་གཅིག་ཕྱག་བཞི་སྐྱིལ་ཀྲུང་བཞུགས༔ ཅུང་ཟད་ཁྲོ་ཉམས་གྲི་གུག་

རལ་གྲི་གཡས༔ ཐོད་ཁྲག་ཁ་ཊཾ་གཡོན་འཛིན་རུས་པས་བརྒྱན༔ པདྨའི་གདན་ལ་མངོན་པར་དགྱེས་པར་བཞུགས༔ གཟི་མདངས་ལྷ་འདྲེ་མི་གསུམ་དབང་
དུ་བསྡུས༔ པདྨ་འདེགས་པའི་ལས་བྱེད་ལྷ་མོ་བཞི༔ ཕྱོགས་བཞིར་རིགས་ཀྱི་མདོག་དང་ཉམས་ཀྱིས་བརྒྱན༔ ཐུགས་ཀར་ཡེ་ཤེས་འཇིག་རྟེན་དབང་ཕྱུག་
དམར༔ ཞལ་གཅིག་ཕྱག་གཉིས་བགྲང་ཕྲེང་པདྨ་འཛིན༔ ཉི་གདན་དབུས་སུ་འཛུམ་མདངས་རིན་ཆེན་བརྒྱན༔ ཧྲཱིཿ  རྒྱལ་བ་རྒྱ་མཚོ་མཁྱེན་ལྡན་བརྩེ་
བས་བཞེངས༔ ཐུགས་རྗེ་ཆེན་པོའི་ཤེས་རབ་བདེ་བའི་མཆོག༔ ཐབས་ཀྱི་འགྲོ་བའི་དོན་དུ་གཤེགས་སུ་གསོལ༔ བདེ་ཆེན་གསང་བའི་ཡེ་ཤེས་འདིར་བྱོན་
ཅིག༔ བཛྲ་ས་མ་ཡཱ་ཛ་ཛ༔ ཧཱུྃ༔ ཡེ་ཤེས་འགགས་མེད་བདེ་ཀློང་ཡངས་པ་ཡི༔ དད་པས་བཀོད་པའི་ཞིང་འདིར་བཞུགས་སུ་གསོལ༔ ས་མ་ཡཱ་ཏིཥྛ་

༄༅། །ལྷན༔ ཧྲཱིཿ  སྒོ་གསུམ་དད་པས་ཕྱག་འཚལ་ཉེས་ཚོགས་བཤགས༔ ན་མོ་པཱུ་རུ་ཤ་ཡ་ཧོ༔ ཧྲཱིཿ  འདོད་བྲལ་ཏིང་འཛིན་ཡེ་ཤེས་
དམ་པའི་ལྷར༔ བདག་གི་ཚོགས་གཉིས་རྫོགས་ཕྱིར་མཆོད་སྤྲིན་འབུལ༔ རྒྱལ་བ་དགོངས་སྤྱོད་དགྱེས་ཤིང་གཟིགས་པའི་མཐུས༔ འགྲོ་ཀུན་གནོད་བྲལ་
མཐུན་རྐྱེན་ལྷུན་གྲུབ་ཤོག༔ ཨོཾ་བཛྲ་ཨརྒྷཾ་སོགས། ཤཔྟ་སོགས། ཨོཾ་བཛྲ་རཱུ་པ་སོགས། ཨོཾ་སརྦ་པཉྩ་རཀྟ་བ་ལིཾ་ཏ་ཁཱ་ཧི༔ ཧྲཱིཿ  ཆོས་དབྱིངས་ཡེ་ཤེས་མཆོག་
ལ་མཁྱེན་བརྩེའི་སྐུར༔ འགྲོ་ཀུན་རྣམ་པར་གྲོལ་བའི་སར་ཁྲིད་ཕྱིར༔ ཚད་མེད་ཐུགས་རྗེ་སྐུ་མདོག་ཕྱག་རྒྱར་བཞེངས༔ གསང་བའི་ཡེ་ཤེས་ཡུམ་ལ་ཕྱག་
འཚལ་བསྟོད༔ ཐུགས་རྗེ་ཁྲོས་པས་གདུག་པ་ཚར་གཅོད་ཅིང་༔ ཉོན་མོངས་རྩད་གཅོད་གྲི་གུག་རལ་གྲི་གཡས༔ འཁོར་བ་དྲུངས་འབྱིན་ཐོད་ཁྲག་ཁ་ཊཾ་འཛིན༔

ཕྲིན་ལས་མ་མོའི་བདག་ལ་ཕྱག་འཚལ་བསྟོད༔ ཐུགས་ཀར་ཟླ་བའི་སྟེང་ཧཱི༔དམར་པོའི་མཐར་སྔགས་ཀྱིས་གཡོན་བསྐོར་དུ་བསམ་ལ། ཨོཾ་མ་ཎི་པདྨེ་ཧཱུྃ་ཧཱི༔ དྷུ་མ་གྷུ་ཧྱེ་ན་མ་
སྭཱ་ཧཱ༔ ཧ་རི་ནི་ས་ཧཱུྃ༔ རང་ཉིད་དམ་ཡེ་སོགས། ཉེར་ལྔ་བཟླ། ཐུགས་ཆེན་རང་མདངས་ཡེ་ཤེས་པདྨོར་བསྐུལ༔ པདྨོ་ལས་འཕྲོས་ལས་བྱེད་མཁའ་འགྲོ་བསྐུལ༔
ཤར་གྱི་ལྷ་མོས་ལྷ་མི་དབང་དུ་བསྡུས༔ རྒྱས་པས་མི་ནོར་ཟས་གསུམ་དབང་དུ་བསྡུས༔ དབང་གི་བུད་མེད་ཟས་ནོར་དབང་དུ་བསྡུས༔ དྲག་པོས་དགྲ་དང་
བགེགས་རྣམས་དབང་བསྡུས་བསམ༔ ཉེར་ལྔ་བཟླ། མཆོད་བསྟོད་འོད་ཞུ་བྱ། ༈ ལྔ་པ་ལོ་ཀི་ཤྭ་རའི་ཚེ་སྒྲུབ་ནི། སྐྱབས་སེམས། ཤུ་ནྱ་ཏ༴ པད་ཟླའི་སྟེང་དུ་
ཧྲཱིཿ ལས་སྤྱན་རས་གཟིགས༔ ལོ་ཀི་ཤྭ་ར་ཞལ་གཅིག་ཕྱག་གཉིས་དམར༔ བགྲང་ཕྲེང་པད་འཛིན་ཞབས་གཉིས་སྐྱིལ་ཀྲུང་བཞུགས༔ གསང་ཡེ་དམར་མོ་གྲི་

༄༅། །ཐོད་འཛིན་པར་རོལ༔ གནས་ལྔར་ཚེ་ལྷ་རིགས་ལྔ་ཚེ་བུམ་འཛིན༔ ཕྱོགས་བཞིར་རྟ་མགྲིན་རིགས་བཞིའི་སྲུང་བཟློག་གིས༔ གྲི་
གུག་སྡིག་ཞགས་རྐྱང་བསྐུམ་འབར་ཀློང་བཞུགས༔ ཧྲཱིཿ  གར་བཞུགས་ཆོས་དབྱིངས་རྒྱལ་བའི་ཞིང་མཆོག་ནས༔ ལོ་ཀི་ཤྭ་ར་འཕགས་མཆོག་ཐུགས་རྗེ་ཅན༔
ཚེ་བདག་རིགས་ལྔ་རྟ་མགྲིན་རིགས་བཞིར་བཅས༔ རྣལ་འབྱོར་བྱིན་གྱིས་རླབས་ཕྱིར་གཤེགས་སུ་གསོལ༔ བཛྲ་ས་མ་ཡཱ་ཛ་ཛ༔ ཧྲཱིཿ  འཕགས་མཆོག་
བཅོམ་ལྡན་རིགས་ལྔ་རྟ་མགྲིན་བདད་པའི་གདུལ་བྱའི་རེ་བ་བསྐང་བའི་ཕྱིར༔ བཅོམ་ལྡན་ཐུགས་རྗེའི་བདག་ཉིད་བཞུགས་སུ་གསོལ༔ བདག་དང་དབྱེར་
མེད་སྐྱེ་འཆི་གཉིས་མེད་མཛོད༔ ས་མ་ཡ་ཏིཥྛ་ལྷན༔ དད་པ་མཆོག་གིས་སྒོ་གསུམ་ཕྱག་བགྱི་ན༔ བྱིན་རླབས་ཚེ་ཡི་དངོས་གྲུབ་བདག་ལ་སྩོལ༔ ན་མོ་པུ་རུ་

ཤ་ཡ་ཧོ༔ ཨོཾ་ཨཱརྱ་ལོ་ཀི་ཤྭ་ར་ས་པ་རི་ཝ་ར་ཨརྒྷཾ་སོགས། ཤཔྟ་རུ་པ་སོགས། ཧཱུྃ༔ རྣམ་དག་སྦྱར་ཞིང་སྒྲུབས་པའི་བདུད་རྩིའི་བཅུད༔ དུག་ལྔ་གནས་དག་བླང་
དོར་བྲལ་བའི་ཁྲག༔ བདུད་རྩི་རིགས་ལྔའི་གཏོར་མ་ཆེན་པོ་འདི༔ བཅོམ་ལྡན་འཆི་མེད་ཚེ་ཡི་ལྷ་ལ་འབུལ༔ ཨོཾ་ཧཱུཾ་ཧྲཱཾ་ཧྲཱིཿ ཨཱཿ  མ་ཧཱ་སརྦ་པཉྩ་ཨ་མྲྀ་ཏ་མ་
ཧཱ་རཀྟ་མ་ཧཱ་བ་ལིཾ་ཏ་ལ་ཁཱ་ཧི༔ ཧྲཱིཿ  འཕགས་མཆོག་ཐུགས་རྗེ་ཆེན་པོ་ཚེ་ཡི་ལྷ༔ གནས་ལྔར་ཡེ་ཤེས་འཆི་མེད་རིགས་ལྔར་བཅས༔ ཚེ་ཡི་བར་ཆད་
བསྲུང་བཟློག་རྟ་མགྲིན་བཞི༔ རྡོ་རྗེ་ཚེ་ཡི་དཀྱིལ་འཁོར་ལྷ་ལ་བསྟོད༔ ཐུགས་ཀར་ཟླ་གདན་ལ་ཧྲཱིཿ དམར་མཐར་སྔགས་ཕྲེང་གཡས་བསྐོར་དུ་བསམ་ལ། རང་ཉིད་དམ་ཡེ༴
ཨོཾ་མ་ཎི་པདྨེ་ཧཱུྃ་ཧྲཱིཿ  གྷུ་ཧྱེ་དྷཀྐི་ནི་སིདྡྷི་ཧཱུྃ༔ ཨོཾ་ཧཱུྃ་སྭཱ་ཨཱཾ་ཧཱཿ  བཛྲ་ཨ་ཡུ་ཥེ་ཧཱུཾ་ཎི་ཛཿ  ཛཿ ཧཱུཾ་བཾ་ཧོ༔ བཛྲ་རཏྣ་པདྨ་ཀརྨ་བྷུདྡྷ་དྷཱཀྐི་ནི་སྭཱ་ཧཱ༔ ཨོཾ་ཧཱིཿ པདྨ་

༄༅། །ཏ་ཀྲིཏ་བཛྲ་ཀྲོ་དྷ་ཧྱ་གྲི་ཝ་ཧུ་ལུ་ཧུ་ལུ་ཧཱུྃ་ཕཊ༔ ཝ་ཤཾ་ཀུ་རུ་ཡེ་སྭཱ་ཧཱ༔ ཨ་ར་ལི་ཧོ༔ ཛཧཱུྃ་བཾ་ཧོ༔ བཅུ་གསུམ། ཐུགས་ཀར་ཧྲཱིཿ 
ལས་བསྐུལ་བ་ཡི༔ ཟེར་གྱིས་ཚེ་ཡི་བཅུད་དྲངས་པས༔ བདག་སྣང་ཚེ་ཡི་དཔལ་དུ་འབར༔ གེགས་ཞི་བྱིན་བརླབས་ཚེ་དབང་གྱུར༔ བཅུ་གསུམ་བཟླ། མཆོད་
བསྟོད་བྱ། བསྐུལ་པ་ནི། འཕགས་མཆོག་རིགས་ལྔའི་འཆི་མེད་ཚེ་དབང་བསྐུལ༔ རྟ་མཆོག་རོལ་པ་དྲག་པོའི་ཕྲིན་ལས་མཛོད༔ འཆི་མེད་ཡེ་ཤེས་ཚེ་ཡི་དཔལ་
སྒྲུབས་ཤིག༔ གནོད་བྱེད་ཚེ་ལ་བར་ཆད་རྡུལ་དུ་རློགས༔ ཧཱུྃ་ཧཱུྃ་ཕཊ༔ འོད་ཞུ་བྱ། ༈ དྲུག་པ་དོན་ཡོད་ཞགས་པ་ནི། སྐྱབས་སེམས། པད་ཟླའི་གདན་
ལ་ཧྲཱིཿ དཀར་ལས༔ ཐུགས་ཆེན་དོན་ཡོད་ཞགས་པ་དཀར༔ ཞལ་གཅིག་བཅུ་གཉིས་ཕྱག་མཚན་ནི༔ མཆོད་སྦྱིན་སངས་རྒྱས་ཕྱག་མཚན་ཚུལ༔ ནོར་བུའི་

ཕྲེང་བ་མདའ་དང་མེ༔ རིན་ཆེན་སྣ་ཚོགས་ཁྲི་ཤིང་འཛིན༔ གཡོན་གྱི་དང་པོར་པདྨ་དམར༔ རི་རབ་རྩེ་གསུམ་གཞུ་སྤྱི་བླུགས༔ དོན་ཡོད་འབྲུ་ཡི་ཞགས་
པ་འཛིན༔ དར་དང་རིན་ཆེན་རྒྱན་གྱིས་མཛེསཿ ཞབས་གཉིས་མཉམ་པའི་སྐྱིལ་ཀྲུང་བཞུགས༔ ཧཱུྃ༔ བདེ་གཤེགས་མཁྱེན་བརྩེས་འགྲོ་ལ་རྟག་ཏུ་སྐྱོང་༔
རྒྱལ་བའི་མཛད་པ་འགྲོ་བའི་དོན་མཛད་ཕྱིར༔ དོན་ཡོད་ཞགས་པའི་རྣམ་པར་སྤྱན་འདྲེན་ནོ༔ རྣལ་འབྱོར་བྱིན་གྱིས་རླབས་ཕྱིར་གཤེགས་སུ་གསོལ༔ བཛྲ་ས་
མ་ཡཱ་ཛ་ཛ༔ ཧྲཱིཿ  དད་པའི་འབྲས་བུས་རྒྱལ་བའི་གདུལ་བྱའི་ཞིང་༔ བསོད་ནམས་ཞིང་མཆོག་འགྲོ་བའི་དོན་དུ་བཞུགས༔ ས་མ་ཡ་ཧོཿ  མཛད་པའི་
གདུལ་བྱ་སྐྱོང་ལ་ཕྱག་འཚལ་ལོ༔ ན་མོ་པུ་རུ་ཤ་ཡ་ཧོ༔ ཧྲཱིཿ  འདོད་བྲལ་མཚན་དཔེས་ཐོབ་པའི་མགོན་པོ་ལ༔ བདག་སོགས་བསོད་ནམས་ཚོགས་གཉིས་

༄༅། །མྱུར་རྫོགས་ཕྱིར༔མཆོད་རྫས་ལྷ་མིའི་དཔལ་འབྱོར་ཀུན་ཕུལ་བས༔ བདག་སོགས་མཆོག་ཐུན་དོན་གཉིས་ལྷུན་གྲུབ་ཤོག༔ ཨོཾ་སརྦ་
ཏ་ཐཱ་ག་ཏ་ཛྷཱ་ན་ལོ་ཀི་ཤྭ་ར་ས་པ་རི་ཝཱ་ར་བཛྲ་ཨརྒྷཾ་སོགས། རཱུ་པ་ཤཔྟ་སོགས། ཛྙཱ་ན་སརྦ་པཉྩ་ཨ་མྲྀ་ཏ་གུ་ཧྱ་རཀྟ་སརྦ་བ་ལིངྟ་ཁཱ་ཧི༔ ཧྲཱིཿ  ཆོས་ཀྱི་སྐུ་ལ་ཐབས་
ཤེས་འགྲོ་བའི་དོན༔ མཆོད་སྦྱིན་ཕྱག་མཚན་ནོར་བུའི་ཕྲེང་བ་དང་༔ མདའ་དང་མེ་དཔུང་རིན་ཆེན་ཁྲི་ཤིང་འཛིན༔ གཡོན་པས་པདྨ་རི་རབ་རྩེ་གསུམ་གཞུ༔
སྤྱི་བླུགས་དོན་ཡོད་འབྲུ་ཡི་ཞགས་པ་འཛིན༔ ཡོན་ཏན་མཚན་དཔེས་བརྒྱན་ལ་ཕྱག་འཚལ་བསྟོད༔ ཐུགས་ཀར་ཧཱུྃ༔མཐར་སྔགས་ཀྱིས་བསྐོར༔ རང་ཉིད་དམ་ཡེ༴
ཨོཾ་ཧྲཱིཿ ཏྲེ་ལོ་ཀྱ་བཱི་ཛ་ཡ༔ ཨ་མོ་གྷ་པ་ཤ་ཨ་པྲ་ཏི་ཧ་ཏ་ཧཱིཧ་ཧཱུྃ་ཕཊཿ སྭཱ་ཧཱ༔ ཉེར་ལྔ་བཟླ། ཐུགས་ཀའི་ཧྲཱིཿ ལས་རྒྱལ་བའི་ཐུགས་རྗེ་དྲངས༔ ནུས་པའི་འོད་ཟེར་

ལྕགས་ཀྱུའི་ཚུལ་འཕྲོས་པས༔ མི་སྲུན་ཆོས་མིན་ལོག་ལྟ་གཞོམ་པར་གྱུར༔ ཡང་ཉེར་གཅིག་བཟླ། མཆོད་བསྟོད་འོད་ཞུ་བྱ། ༈ བདུན་པ་ཐུགས་ཆེན་ཧ་ལ་ཧ་ལ་ནི།
སྐྱབས་སེམས། ཤུ་ནྱ་ཏ༔ ཧྲཱིཿ  བདག་ཉིད་འཕགས་མཆོག་ཧ་ལ་ཧ་ལའི་སྐུ༔ སྐུ་མདོག་དཀར་པོ་ཞལ་གསུམ་ཕྱག་དྲུག་པ༔ གཡས་ཞལ་སྔོན་པོ་གཡོན་ཞལ་
སེར་པོ་ལ༔ གསུམ་གསུམ་སྤྱན་རས་བརྩེ་བས་འགྲོ་ལ་གཟིགས༔ གཡས་གསུམ་མཆོད་སྦྱིན་བགྲང་ཕྲེང་ཐུགས་རྗེའི་མདའ༔ གཡོན་གྱི་དུས་སྟེང་འདོད་པའི་
ལྷ་མོ་ཡི༔ ནུ་མ་རྟེན་ཅིང་པད་དཀར་ཡལ་ག་གཞུ༔ བརླ་གཡོན་སྟེང་དུ་ལྷ་མོ་སྒེག་མོ་ལ༔ གཡས་པས་ཆུ་སྐྱེས་གཡོན་པས་གཙོ་ལ་འཁྱུད༔ ཐོད་ཕྲེང་ཟླ་བ་
ཕྱེད་པས་དབུ་ལ་བརྒྱན༔ རིན་ཆེན་རུས་བརྒྱན་སྟག་གི་ཤམ་ཐབས་ཅན༔ གཡས་ཕྱོགས་སྦྲུལ་གྱིས་དཀྲིས་པའི་ཐོད་པ་དང་༔ པད་ཉི་མེ་ཏོག་ཐོད་བཀང་

༄༅། །གཡོན་ན་མཛེས༔ རིན་ཆེན་རེ་ཕུག་རོལ་པའི་སྟབས་ཀྱི་བཞུགས༔ ཧྲཱིཿ  བདེ་གཤེགས་རྒྱ་མཚོ་གང་འདུལ་མཁྱེན་བརྩེས་བཞེངས༔
རྒྱལ་བ་རྒྱ་མཚོ་ཐུགས་རྗེ་ཆེན་པོའི་སྐུ༔ ཧ་ལ་ཧ་ལའི་ཚུལ་དུ་གཤེགས་སུ་གསོལ༔ སྒྲུབ་མཆོག་རྗེས་སུ་སྐྱོང་ཕྱིར་བཞུགས་སུ་གསོལ༔ ཨོཾ་བཛྲ་ས་མ་ཡ་ཛ་ཛཿ 
ཨ་ཏི་པུ་ཧོ༔ པྲ་ཏི་ཛ་ཧོ༔ ཨོཾ་ཨཱཿ བཛྲ་ཨརྒྷཾ་སོགས། རཱུ་པ་སོགས། ཧྲཱིཿ  སྣང་སྲིད་དག་པ་རབ་འབྱམས་མཆོད་པའི་མཐུས༔ རྒྱལ་བ་རྒྱ་མཚོ་དགྱེས་པའི་
ཐུགས་རྗེ་ཡིས༔ ཉེས་པ་དང་བྲལ་འདོད་དགུ་ལྷུན་གྲུབ་ཀྱི༔ ཐུན་མོང་མཆོག་དོན་ཀུན་མཁྱེན་མྱུར་ཐོབ་ཤོག༔ ཧཱུྃ༔ ཡེ་ཤེས་ཀློང་ལས་རྣམ་འཕྲོས་བདེ་
གཤེགས་ཀྱི༔ གང་འདུལ་ཕྲིན་ལས་མཛད་པ་དུ་མ་ཡི༔ རྣམ་འཕྲུལ་ཐུགས་རྗེ་ཧ་ལ་ཧ་ལའི་སྐུ༔ ཡེ་ཤེས་དབྱིངས་ཀྱི་མགོན་ལ་ཕྱག་འཚལ་བསྟོད༔ རྒྱལ་

བ་དགྱེས་པའི་ལྷ་མོ་སྒེག་མོ་མ༔ ཐབས་དང་ཤེས་རབ་འདུ་འབྲལ་མེད་པའི་སྐུར༔ མཁྱེན་བརྩེ་ཡེ་ཤེས་གཅིག་པའི་བཅོམ་ལྡན་མ༔ ཐབས་ཤེས་འགྲོ་བ་
འདུལ་ལ་ཕྱག་འཚལ་བསྟོད༔ ཐུགས་ཀར་ཟླ་སྟེང་ཧྲིལ་སྔགས་ཀྱིས་བསྐོར༔ ཐུགས་རྗེ་རྒྱུན་གྱི་འོད་ཟེར་འཁོར་ཞིང་འཕྲོ༔ བདག་སྣང་དམིགས་མེད་ཧྲཱིཿ 
ལས་མ་ཡེངས་ཤིག༔ རྟོག་པས་བར་མ་ཆོད་པར་འདུ་འཕྲོ་རོལ༔ བདེ་གཤེགས་རྒྱུད་བསྐུལ་འགྲོ་བའི་སྒྲིབ་ཏུ་བཅོམ༔ རང་སྣང་ལྷ་རུ་རྟོགས་པ་ཐོབས་ཡིན་ནོ༔
ཧྲཱིཿ ཧྲཱིཿ  རང་ཉིད་དམ་ཡེ་སོགས། ཨོཾ་བཛྲ་དྷརྨ་ཧྲཱིཿ  བརྒྱ་རྩ་བཟླ། མཆོད་བསྟོད་འོད་ཞུ་བྱ། ༈ བརྒྱད་པ་འཆི་བླུའི་སྒྲོལ་མ་ནི། སྐྱབས་སེམས། ཤུ་ནྱ་ཏ༴ པད་
ཟླའི་སྟེང་དུ་ཏཱཾ་ཡིག་དཀར་པོ་ལས༔ སྒྲོལ་དཀར་ཞལ་གཅིག་ཕྱག་གཉིས་སྐྱིལ་ཀྲུང་བཞུགས༔ མཆོད་སྦྱིན་ཨུཏྤལ་དར་དང་རིན་ཆེན་བརྒྱན༔ ཏཱཾཿ  རྒྱལ་

༄༅། །བ་རྣམས་ཀྱི་མཁྱེན་བརྩེའི་ཕྲིན་ལས་གཏེར༔ ཡེ་ཤེས་མཆོག་གི་བཅོམ་ལྡན་ཚེ་སྦྱིན་མ༔ འཆི་མེད་རྡོ་རྗེ་གྲུབ་པའི་དཔལ་སྟེར་བའི༔
རྗེ་བཙུན་བཅོམ་ལྡན་འདས་མ་གཤེགས་སུ་གསོལ༔ ས་མ་ཡཱ་ཛ་ཛ༔ དཔལ་འབྱོར་ཕུང་ཁམས་རྟེན་དུ་དབྱེར་མེད་དུ༔ སྐྱེ་འཆི་གཉིས་སུ་མེད་པར་བཞུགས་སུ་
གསོལ༔ ས་མ་ཡཱ་ཏིཥྛ་ལྷན༔ ཡེ་ཤེས་སྐྱེ་འཆི་གཉིས་མེད་ལ་ཕྱག་འཚལ༔ མི་གཡོ་མཆོག་གི་ཡེ་ཤེས་བདག་ལ་སྩོལ༔ ན་མོ་པུ་རུ་ཤ་ཡ་ཧོ༔ ཏཱཾཿ  ཡེ་
ཤེས་ཏིང་འཛིན་བདུད་རྩིའི་མཆོད་སྤྲིན་གྱིས༔ ཚོགས་གཉིས་རྫོགས་ནས་བར་ཆད་བགེགས་ཞི་བའི༔ ཡེ་ཤེས་འཆི་མེད་བདུད་རྩིའི་ཚེ་དབང་ལ༔ རབ་བརྟན་
སྐྱེ་འཆི་མེད་པའི་དངོས་གྲུབ་སྩོལ༔ ཨོཾ་བཛྲ་ཨརྒྷཾ་སོགས། རཱུ་པ་སོགས། ཏཱཾཿ  རྒྱལ་བ་རྣམས་ཀྱི་ཕྲིན་ལས་ཚེ་ཡི་བདག རྗེ་བཙུན་བཅོམ་ལྡན་འདས་མ་

ཐུགས་རྗེ་ཅན༔ བར་ཆད་བགེགས་ཞི་ཚེ་ཡི་དངོས་གྲུབ་མཆོག༔ རྟག་ཏུ་དབབ་པར་མཛད་ལ་ཕྱག་འཚལ་བསྟོད༔ ཐུགས་ཀར་འཁོར་ལོ་རྩིབས་བརྒྱད་སྔགས་ཀྱིས་
བསྐོར༔ རང་ཉིད་དམ་ཡེ་སོགས། ཨོཾ་ཏཱ་རེ་ཏུཏྟ་རེ་ཏུ་རེ་མ་མཱ་ཨ་ཡུ་པུཥྚིཾ་ཀུ་རུ་སྭཱ་ཧཱ༔ ཉེར་ལྔ་བཟླ། མཆོད་བསྟོད་འོད་ཞུ་བུ། ༈ དགུ་པ་སྒྲོལ་མ་ཡིད་བཞིན་རྒྱལ་མོ་ནི༔
སྐྱབས་སེམས། ཤུ་ནྱ་ཏ༔ པད་ཉིའི་སྟེང་དུ་རང་ཉིད་ཧཱུཾ་དཀར་ལས༔ སྒྲོལ་མ་ཡིད་བཞིན་རྒྱལ་མོ་སྐུ་མདོག་དཀར༔ ཞལ་གཅིག་ཕྱག་གཉིས་སྤྱན་གསུམ་བརྩེ་
བས་གཟིགས༔ དང་པོའི་ཕྱག་གཉིས་ཨུཏྤལ་ཕྱག་རྒྱ་མཛད༔ འོག་མ་ནོར་བུ་དང་བཅས་མཆོད་སྦྱིན་གཡས༔ ཨུཏྤལ་ལ་ཡི་སྙེ་མ་གཡོན་ན་འཛིན༔ དར་
དང་རིན་ཆེན་རྒྱན་རྫོགས་སྐྱིལ་ཀྲུང་བཞུགས༔ གཡས་སུ་འོད་ཟེར་ཅན་མ་སྐུ་མདོག་སེར༔ རྔ་ཡབ་མྱ་ངན་མེད་པའི་ཡལ་ག་འཛིན༔ ཤ་འགག་དམར་

༄༅། །པོ་ཤམ་ཐབས་སྔོན་པོ་གསོལ༔ གཡོན་དུ་རྨ་བྱ་ཆེན་མོ་ལྗང་སེར་ལ༔ རྔ་ཡབ་གཡས་དང་རྨ་བྱའི་མཇུག་སྒྲོ་གཡོན༔ གཉིས་ཀ་མཉམ་
པའི་སྟབས་ཀྱིས་བཞེངས་པར་གྱུར༔ ཧྲཱིཿ  ཆོས་དབྱིངས་བདེ་གཤེགས་རྒྱལ་བའི་ཡུམ་མཆོག་སྐུར༔ མཁྱེན་བརྩེ་ཡེ་ཤེས་གཟིགས་པའི་སྤྱན་མངའ་བ༔ ༔
བདག་སོགས་རབ་གུས་གསོལ་བ་འདེབས་པ་ཡི༔ མཁྱེན་བརྩེའི་དངོས་གྲུབ་སྩོལ་ཕྱིར་འདིར་གཤེགས་ཤིག༔ བཛྲ་ས་མ་ཡ་ཛ་ཛ༔ དད་པའི་ཞིང་ས་འདུལ་
བར་འོས་བཞིན་བཞུགས༔ མཁྱེན་བརྩེ་འདུ་འབྲལ་མེད་ལ་གུས་ཕྱག་འཚལ༔ ན་མོ་པུ་རུ་ཤ་ཡ་ཧོ༔ ཧཱུྃ༔ འདོད་བྲལ་བསོད་ནམས་ཞིང་ལ་ཚོགས་རྫོགས་
ཕྱིར༔ ཕྱི་ནང་གསང་བ་ལྷ་མིའི་འབྱོར་བས་མཆོད༔ བདག་གཞན་ཚོགས་གཉིས་མྱུར་རྫོགས་རྗེས་འཛིན་ཅིང་༔ ཐུན་མོང་མཆོག་དོན་ཀུན་མཁྱེན་མྱུར་ཐོབ་

ཤོག༔ ཨགྷཾ་སོགས། ཧཱུྃ༔ རྒྱལ་བའི་ཕྲིན་ལས་མཁྱེན་བརྩེའི་མངའ་བདག་གི༔ འདོད་རྒུའི་དབང་ཕྱུག་བཅོམ་ལྡན་དོན་གྱི་ལྷ༔ སྒྲུབ་པའི་འབྲས་བུ་ཡིད་
བཞིན་དབང་གི་མཆོག༔ འབད་མེད་ལྷུན་གྲུབ་སྩོལ་ལ་ཕྱག་འཚལ་བསྟོད༔ ཛཔ་ནི། ཧཱུྃ༔ སྐུ་གསུང་ཐུགས་ཀྱི་ལྷ་སྔགས་ཏིང་འཛིན་ཀློང་༔ གཟུགས་སྒྲ་འཇུག་པའི་ངོ་བོ་
རང་གྲོལ་སྐྱོངས༔ ཐུགས་ཀར་ཟླ་སྟེང་ཧཱུཾ་མཐར་སྔགས་ཀྱིས་བསྐོར༔ རང་ཉིད་དམ་ཡེ་སོགས། ཨོཾ་ན་མཿ ཏ་རེ་མ་ནོ་ཧ་རེ་ཧཱུྃ་ཧ་ར་སྭཱ་ཧཱ༔ ཉེར་ལྔ་བཟླ། མཆོད་བསྟོད་འོད་ཞུ་བྱ། ༈
བཅུ་པ་ཐུགས་ཆེན་མགྲིན་སྔོན་སེར་པོ་ནི། སྐྱབས་སེམས། ཤུ་ནྱ་ཏ༔ སྟོང་པའི་ངང་ལས་པདྨའི་གདན༔ རི་དྭགས་པགས་སྟེང་ཟླ་དཀྱིལ་དབུས༔ ཧྲཱིཿ ལས་ཐུགས་
ཆེན་བཙོ་མའི་མདོག མགྲིན་སྔོན་ཞལ་གཅིག་ཕྱག་གཉིས་པ༔ ཏིང་ངེ་འཛིན་གྱི་ཕྱག་རྒྱའི་སྟེང་༔ ཐོད་པ་རཏྣས་བཀང་བ་འཛིན༔ ཅོད་པཎ་དབུ་ལ་

༄༅། །ཟླ་ཕྱེད་བརྒྱན༔ རིན་ཆེན་ཕྲེང་བ་སྔོན་པོ་དང་༔ རི་དྭགས་པགས་པ་མཆོད་ཕྱིར་ཐོགས༔ སྟག་གི་པགས་པས་ཤམ་ཐབས་ཅན༔
ཐུགས་ཀར་ཧྲཱིཿ སེར་སྔགས་ཀྱིས་བསྐོར༔ ཧྲཱིཿ  བདེ་གཤེགས་མཁྱེན་བརྩེའི་ཡེ་ཤེས་སྤྱན་རས་གཟིགས༔ གང་འདུལ་ཕྲིན་ལས་སྐུར་སྣང་མགྲིན་སྔོན་སེར༔
ཡོན་ཏན་རྒྱས་པ་འགྲོ་བའི་དོན་མཛད་པའི༔ རྣལ་འབྱོར་བྱིན་གྱིས་རླབས་ཕྱིར་གཤེགས་སུ་གསོལ༔ བཛྲ་ས་མ་ཡ་ཛ་ཛ༔ ཡེ་ཤེས་མཆོག་གི་མགོན་པོ་སྤྱན་
རས་གཟིགས༔ བདག་གི་ཡོན་ཏན་རིག་སྣང་རྒྱས་པའི་ཕྱིར༔ བཅོམ་ལྡན་ཡེ་ཤེས་རྟེན་ལ་བཞུགས་སུ་གསོལ༔ ཡེ་ཤེས་ཉམས་མྱོང་ཡོན་ཏན་རྒྱས་པར་མཛོད༔
ས་མ་ཡཱ་ཏིཥྛ་ལྷན༔ དཔལ་མགོན་མཆོག་ལ་སྒོ་གསུམ་ཕྱག་འཚལ་ལོ༔ ཨོཾ་ཨཱརྱ་ལོ་ཀི་ཤྭ་ར་ས་པ་རི་ཝཱ་ར་བཛྲ་ཨརྒྷཾ་ནས། ཤཔྟ་རཱུ་པ་སོགས། སྤཪྴེ་ཨཱཿ ཧཱུཾ༔

ཨོཾ་སརྦ་པཉྩ་ཨ་མྲྀ་ཏ་མ་ཧཱ་རཀྟ་མ་ཧཱ་བ་ལིཾ་ཏ་ལ་ཁཱ་ཧི༔ ཧྲཱིཿ  ལྷ་ཡི་པཉྩ་ཌཱཀྐིའི་ཡེ་ཤེས་བཅུད༔ སྔགས་ཀྱི་བདུད་རྩི་མཆོད་པ་འབུལ་བའི་མཐུས༔ བདག་
སོགས་ཡེ་ཤེས་སྙིང་པོ་རྩལ་རྒྱས་ནས༔ བསམ་པ་ལྷུན་གྲུབ་ཕྲིན་ལས་རབ་རྒྱས་ཤོག༔ ཧྲཱིཿ  ཡོན་ཏན་རྒྱས་པའི་འཕགས་མཆོག་བཙོ་མའི་མདངས༔ ཡེ་
ཤེས་ཏིང་འཛིན་ཡོན་ཏན་འདོད་རྒུའི་སྣོད༔ གཞན་དོན་ཟླ་ཚེས་མི་ཟད་རིན་ཆེན་མཛེས༔ སྙིང་རྗེ་རི་དྭགས་ལྤགས་པ་མཆོད་ཕྱིར་ཐོགས༔ འཕགས་མཆོག་
ཐུགས་རྗེ་ཅན་ལ་ཕྱག་འཚལ་བསྟོད༔ ཧྲཱིཿ  ཐུགས་ཀར་ཟླ་གདན་དབུས་སུ་ཧྲཱིཿ སེར་མཐར༔ བསྐོར་སྔགས་མདངས་ཀྱིས་མཆོད་སྦྱིན་དོན་ཀུན་བྱེད༔ ལུས་ངག་ཡིད་ཀྱི་འཕྲོ་འདུ་གང་
ཤར་བ༔ ལྷ་སྔགས་ཏིང་འཛིན་ཡེངས་མེད་མཉམ་པར་བསྲེ༔ རང་ཉིད་དམ་ཡེ་སོགས། ཨོཾ་སྥུ་ལེཾ་གཥྚ་ཧ་ས་ཀྵ༔ བརྒྱ་རྩ་བཟླ། མཆོད་བསྟོད་འོད་ཞུ་བྱ། ༈ བཅུ་གཅིག་པ་

༄༅། །ལྷ་མོ་ཁྲོ་ཉེར་ཅན་ནི། སྐྱབས་སེམས། ཤུ་ནྱ་ཏ༴ པད་ཟླའི་སྟེང་དུ་བྷྲཱུཾ་སེར་ལས་བྱུང་བའི༔ འཕགས་མ་ཁྲོ་གཉེར་ཅན་མ་སྐུ་མདོག་སེར༔
ཞལ་གཅིག་ཕྱག་བཞི་མཆོག་སྦྱིན་བགྲང་ཕྲེང་གཡས༔ རིན་ཆེན་དབྱུག་པ་རིལ་བ་སྤྱི་བླུགས་གཡོན༔ དར་དང་རིན་ཆེན་རྒྱན་རྫོགས་ཁྲོ་གཉེར་བསྡུས༔ ཞབས་
གཉིས་སེམས་དཔའི་སྐྱིལ་མོ་ཀྲུང་གིས་བཞུགས༔ ཨོཾ་ཨཱརྱ་བྷྲིཾ་ཀུ་ཌེ་ས་པ་རི་ཝ་ར་ས་མ་ཡ་ཛ་ཛ༔ བྷྲཱུཾཿ  རྗེ་བཙུན་བཅོམ་ལྡན་འདས་མ་ཐུགས་རྗེ་ཅན༔ ༔
བདག་སོགས་འགྲོ་བའི་སྒྲིབ་པ་བཅོམ་སླད་དུ༔ རྒྱལ་ཡུམ་རྒྱལ་བའི་ཞིང་ཁམས་གར་བཞུགས་ཀྱང་༔ སྐད་ཅིག་མྱུར་དུ་གནས་འདིར་གཤེགས་སུ་གསོལ༔
བཛྲ་ས་མ་ཡ་ཛ་ཛ༔ བྷྲཱུཾཿ  རྒྱལ་བའི་མཁྱེན་དང་བརྩེ་བའི་སྐུར༔ འགྲོ་བའི་དོན་མཛད་སེམས་བསྐྱེད་ཁོ་ན་སྟེ༔ དེང་འདིར་བདག་ལ་བརྩེ་བས་སྐྱོང་བའི་

ཕྱིར༔ དབྱེར་མེད་འདུ་འབྲལ་མེད་པར་བཞུགས་སུ་གསོལ༔ ས་མ་ཡཱ་ཏིཥྛ་ལྷན༔ བཅོམ་ལྡན་མཁྱེན་བརྩེས་རྟག་ཏུ་སྐྱོང་བ་ལ༔ དྲིན་ལ་དད་པའི་བཟོད་
མེད་ཕྱག་འཚལ་ལོ༔ ན་མོ་པུ་རུ་ཤ་ཡ་ཧོ༔ ཧྲཱིཿ བྷྲཱུཾཿ  བདག་གི་ལེགས་ལམ་ཀུན་མཁྱེན་མཆོག་འདོད་ཕྱིརཿ རྒྱལ་ཡུམ་མཆོག་ལ་ཀུན་ནས་དད་པས་མཆོད༔
བདག་སོགས་ཀུན་མཁྱེན་ཡེ་ཤེས་དངོས་གྲུབ་ལ༔ མྱུར་དུ་རོལ་ནས་རྟག་ཏུ་སྤྱོད་པར་ཤོག༔ ཨོཾ་ཨཱ་བཛྲ་ཨརྒྷཾ་སོགས། ཨོཾ་ཨཱརྱ་བྷྲེཾ་ཀུ་ཊི་ས་པཱ་རི་ཝཱ་ར་བཛྲ་རཱུ་པ་
སོགས། བཅོམ་ལྡན་ཡེ་ཤེས་མཁྱེན་བརྩེའི་རྗེ་བཙུན་མ༔ གང་འདུལ་མཛད་པའི་ཕྲིན་ལས་ཁྲོ་གཉེར་བསྡུས༔ ཚད་མེད་ཕྱག་བཞི་ཕྲིན་ལས་རྣམ་བཞིའི་སྐུར༔
ཡོན་ཏན་མཛེས་པའི་འགྲོ་དོན་མཛད་ལ་བསྟོད༔ ཛཔ྄་ནི། ཕུང་པོ་ལྷ་ལ་བཟླས་པ་སྔགས་ཀྱི་འགྲོས༔ དྲན་བསམ་འཕྲོ་འདུའི་ཡེ་ཤེས་འཁོར་ཡུག་གི༔ དབྱེར་མེད་རོལ་པ་ཆེན་

༄༅། །པོའི་ཕྲིན་ལས་ཀྱིས༔ རྒྱལ་བའི་མཛད་པ་མཆོག་གི་ཡེ་ཤེས་བསྒྲུབ༔ རང་ཉིད་དམ་ཡེ་སོགས། ཨོ་བྷྲཱུཾ་སྭཱ་ཧཱ༔ བརྒྱ་རྩ་བཟླ། མཆོད་བསྟོད་འོད་ཞུ་བུ། ༈
བཅུ་གཉིས་པ་རྡོ་རྗེ་སྒྲོལ་མ་ནི། སྐྱབས་སེམས། ཤུ་ནྱ་ཏ༴ ཏཱཾཿ   རང་སྣང་དཀྱིལ་འཁོར་དབུས་སུ་པད་ཟླའི་སྟེང་༔ རྡོ་རྗེ་སྒྲོལ་མ་བཙོ་མ་གསེར་མདངས་ཅན༔
གསེར་ནག་དམར་དང་རྒྱབ་ཞལ་དཀར་པོ་བཞིར༔ སྤྱན་གསུམ་གསུམ་དང་ལང་ཚོ་ནུ་མ་རྒྱས༔ ཕྱག་གཡས་རྡོ་རྗེ་མདའ་དང་མཆོག་སྦྱིན་མཛད༔ ཨུཏྤལ་
གཞུ་དང་ལྕགས་ཀྱུ་སྡིགས་མཛུབ་གཡོན༔ ཧྲཱིཿ  བཅོམ་ལྡན་འདས་མ་རྡོ་རྗེ་སྒྲོལ་མ་ལ༔ ཕྱོགས་བཅུའི་སངས་རྒྱས་རྣམས་ཀྱིས་འཁོར་དང་བཅས༔ བདག་
སོགས་དབང་བསྐུར་བྱིན་གྱིས་རླབས་པའི་ཕྱིར༔ མ་ཐོགས་མྱུར་དུ་གནས་འདིར་གཤེགས་སུ་གསོལ༔ བཛྲ་ས་མ་ཡ་ཛ༔ ཧྲཱིཿ  ཕྱི་ནང་དབྱེར་མེད་ཕོ་བྲང་

གཞལ་ཡས་ཁང་༔ ཁྱད་པར་རྡོ་རྗེ་ལུས་ཀྱི་གྲོང་ཁྱེར་ན༔ རྒྱལ་ཡུམ་ཐུགས་རྗེ་རོལ་པའི་གཟི་མདངས་ཕོབ༔ སྨིན་གྲོལ་ཆུ་བོ་དབབ་ཕྱིར་བཞུགས་པར་འཚལ༔
ས་མ་ཡ་ཏིཥྛ་ལྷན༔ ཧཱུྃ༔ བདེ་ཆེན་ཡེ་ཤེས་ཐུགས་རྗེའི་བདག་ཉིད་མར༔ སྒོ་གསུམ་ཕྱག་འཚལ་མཆོག་ཐུན་དངོས་གྲུབ་སྩོལ༔ ན་མོ་པུ་རུ་ཤ་ཡ་ཧོ༔ ༔
བསོད་ནམས་ཞིང་ལ་མཆོད་པའི་འབྲས་བུ་ཡི༔ དགེ་ལེགས་ཡོན་ཏན་གཏེར་གྱི་གོ་འཕང་བསྐུལ༔ ཕྱི་ནང་གསང་མཆོད་མི་ཟད་རྒྱན་གྱི་ནོར༔ མཆོད་པས་
དགྱེས་ནས་གང་འདོད་དངོས་གྲུབ་སྩོལ༔ ཨོཾ་ཨཱཿ བཛྲ་ཨརྒྷཾ་ཨཱཿ ཧཱུཾ༔ དེ་བཞིན་དུ༔ ཤཔྟའི་བར། རཱུ་པ་སོགས། སྤཪྴེ་ཨཱཿ ཧཱུཾ༔ ཧྲཱིཿ  རྡོ་རྗེ་སྒྲོལ་མ་ཞལ་བཞི་
ཕྱག་བརྒྱད་མ༔ ཡེ་ཤེས་རྒྱས་པའི་མདངས་ལྡན་ཡོན་ཏན་གྱི༔ རྒྱན་དང་ཆ་ལུགས་གང་འདུལ་གསལ་བས་བརྒྱན༔ རྡོ་རྗེ་སྒྲོལ་མ་དཔལ་སྦྱིན་མ་ལ་བསྟོད༔

༄༅། །ཐུགས་ཀར་ཟླ་སྟེང་ཧཱུཾ་སེར་པོའི་མཐར་སྔགས་ཀྱིས་གཡོན་སྐོར་དུ་བསམ་ལ། རང་ཉིད་དམ་ཡེ་སོགས། ན་མོ་རཏྣ་ཏྲ་ཡ་ཡཱ༔ ན་མཿ ཨཱརྱ་ཨ་ཝ་ལོ་ཀི་ཏེ་ཤྭ་
ར་ཡཱཿ  བྷོ་དྷི་ས་ཏྭ་ཡཿ  མ་ཧཱ་ས་ཏྭ་ཡ༔ མ་ཧཱ་ཀ་རུ་ནི་ཀ་ཡཱཿ  ཏཏྱ་ཐཱཿ  ཨོ་ཏཱ་རེ་ཏུ་རེ་ཏུཏྟཱ་རེ་སརྦ་དུཥྚན་མ་མཱ་ཀྲི་ཏི་ཛཾ་བྷ་ཡཿ  སྟེ་བྷ་ཡཿ  མོ་ཧ་ཡཿ 
བྷནྡྷ་ཡཱ་ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ༔ སརྦ་དུཥྚཾ་སྟྭཾ་བྷ་ནི་ཏཱ་རེ་ཡེ་སྭཱ་ཧྭ༔ བཅུ་གསུམ་བཟླས། ཨོ་ཏ་རེ་ཏུཏྟཱ་རེ་ཏུ་རེ་སྭཱ་ཧཱ༔ ཁོ་ན་བརྒྱ་རྩ་བཟླ། མཆོད་བསྟོད་འོད་ཞུ་བྱ། ༈
བཅུ་གསུམ་པ་དུག་སེལ་ལྷ་མོ་ནི། སྐྱབས་སེམས། ཤུ་ནྱ་ཏ༔ པད་ཉིའི་སྟེང་དུ་ཛཾ་སེར་ལས༔ རང་ཉིད་འཕགས་མ་དུག་སེལ་མ༔ སེར་མོ་ཞལ་གསུམ་ཕྱག་དྲུག་
མ༔ ཞལ་རེར་གསུམ་གསུམ་སྤྱན་གྱིས་གཟིགས༔ སྦྲུལ་མགོ་བདུན་གྱི་གདེངས་ཀ་ལྡན༔ རྡོ་རྗེ་རལ་གྲི་གར་ཚུལ་མདའ༔ སྡིགས་མཛུབ་དང་བཅས་

ཞགས་པ་དང་༔ དུག་གི་མེ་ཏོག་གཞུ་འཛིན་པ༔ མེ་ཏོག་རིན་ཆེན་སྦྲུལ་གྱིས་བརྒྱན༔ དར་གྱི་ན་བཟའ་རོལ་པས་བཞུགས༔ ཨོཾ་ཨཱརྱ་ཛཾ་གུ་ལི་བཛྲ་ས་མ་
ཡཱ་ཛ་ཛ༔ མཁྱེན་བརྩེ་ཡེ་ཤེས་གཟིགས་པའི་དཔལ་མངའ་བའི༔ གང་འདུལ་མཛད་པ་དེར་སྣང་དུག་བསལ་བ༔ ཐུགས་རྗེའི་དབང་གིས་འཇིགས་པ་སྒྲོལ་
མཛད་པའི༔ འཕགས་མ་འགྲོ་བའི་དོན་དུ་གཤེགས་སུ་གསོལ༔ བཛྲ་ས་མ་ཡཱ་ཛ་ཛ གདུང་ཤུགས་དད་པས་གསོལ་བ་འདེབས་པ་ལ༔ ཐུགས་རྗེ་བརྩེ་
བས་སྐྱོང་ཕྱིར་བཞུགས་སུ་གསོལ༔ ས་མ་ཡཱ་ཏིཥྛ་ལྷན༔ དད་པ་མཆོག་གིས་ཐུགས་རྗེ་བསྐུལ་བའི་ཕྱིར༔ སྒོ་གསུམ་ཕྱག་འཚལ་བྱིན་རླབས་དངོས་གྲུབ་སྩོལ༔
ན་མོ་པུ་རུ་ཤ་ཡ་ཧོ༔ ཨོཾ་བཛྲ་ཨརྒྷཾ་ནས། ཤཔྟ་རུ་པ་སོགས། སྤཪྴེ་ཨཱཧཱུྃ༔ ཧཱུྃ༔ རྒྱལ་བའི་མཐུ་སྟོབས་དབང་གིས་འཇིགས་པ་སྒྲོལ༔ རང་རྒྱུད་ཉོན་མོངས་

༄༅། །དུག་ནད་སེལ་བ་ཡི༔ འཕྲལ་རྐྱེན་ལས་ཀྱི་འཇིགས་པ་སྐྱོབས་མཛད་པའི༔ རྗེ་བཙུན་ཐུགས་རྗེ་ཅན་ལ་ཕྱག་འཚལ་བསྟོད༔ ཐུགས་
ཀར་ཟླ་བའི་གདན་ལ་ཛཾ་སེར་པོའི་མཐར་སྔགས་ཀྱིས་གཡོན་བསྐོར་དུ་བསམ་ལ། རང་ཉིད་དམ་ཡེ་སོགས། ཨོཾ་ན་མོ་ཤ་ར་ཤ་ར་ཀུ་མཱ་རི་ཙུརྨ་རི་ཙ་ཡེ་ཙ་ལ་ཡེ༔ ཙུ་ཙ་ལ་ཡ༔
སྒང་ཊ་ནི་མ་ཧཱ་མ་ཏིངྒ་ཨ་ཧ་བི་དྷི་ཨ་དྷི་ཨོཾ་ཛཾ་སྭཱ་ཧཱཿ  བཅུ་གསུམ་བཟླ། མཆོད་བསྟོད་འོད་ཞུ་བྱ། ༈ བཅུ་བཞི་པ་ལྷ་མོ་འོད་ཟེར་ཅན་མ་ནི། སྐྱབས་སེམས། ཤུ་ནྱ་
ཏ༴ པདྨ་ཟླ་སྟེང་མུཾ་ཡིག་དཀར་པོ་ལས༔ ལྷ་མོ་འོད་ཟེར་ཅན་མ་ཀུན་དྷའི་མདངས༔ ཞལ་ལྔ་ཕྱག་བཅུ་ཞབས་བཞིས་བདུད་བཞི་བརྫིས༔ རྩ་ཞལ་དཀར་
པོ་གཡས་ཞལ་ནག་པོ་དང་༔ གཡོན་ཞལ་ཕག་གདོང་དམར་པོ་རྒྱབ་ཞལ་ལྗང་༔ སྟེང་ཞལ་སེར་པོ་རིན་ཆེན་ཅོད་པཎ་སྤྲས༔ དང་པོའི་ཕྱག་གཉིས་ཉི་ཟླའི་

དཀྱིལ་འཁོར་འཛིན༔ རྡོ་རྗེ་སྔོན་པོ་མདའ་དང་ལྕགས་ཀྱུ་ཁབ༔ གཡོན་པས་གཞུ་དང་མྱ་ངན་མེད་པའི་ཤིང་༔ ཞགས་པ་དང་བཅས་སྡིགས་མཛུབ་སྐུད་པ་
འཛིན༔ ཨོ་མ་རི་ཙྱེེ་ས་པ་རི་ཝ་ར་ཛ་ཛཿ  ཧྲཱིཿ  རྒྱལ་བ་རྣམས་ཀྱི་ཕྲིན་ལས་འོད་ཟེར་ཅན༔ གང་ཤར་ལྷ་མོ་གནས་འདིར་སྤྱན་འདྲེན་ནོ༔ བདག་སོགས་
བརྩེ་བས་སྐྱོང་ཕྱིར་གཤེགས་སུ་གསོལ༔ བདག་དང་གཉིས་སུ་མེད་པར་བཞུགས་སུ་གསོལ༔ བཛྲ་ས་མ་ཡ་ཛ་ཛ༔ ཛཿཧཱུྃ་བཾ་ཧོ༔ ཡོན་ཏན་མཆོག་གི་སྦྱང་
ལ་ཕྱག་འཚལ་ལོ༔ ན་མོ་པུ་རུ་ཤ་ཡ་ཧོ༔ ཨོཾ་བཛྲ་ཨརྒྷཾ་སོགས། ཤཔྟ་རཱུ་པ་ནས་སྤཪྴེ་ཨཱཿ ཧཱུཾ༔ ཧཱུྃ༔ ཡེ་ཤེས་མཆོག་གི་མཁྱེན་བརྩེ་བཅོམ་ལྡན་མ༔ ཤེས་
རབ་ཐུགས་རྗེ་ཤར་བའི་རྒྱན་གྱིས་བརྒྱན༔ གང་འདུལ་མཛད་པའི་རྒྱན་དང་ཆ་ལུགས་མཛེས༔ དཔལ་ཡུམ་ཐུགས་རྗེ་ཅན་ལ་ཕྱག་འཚལ་བསྟོད༔ བཟླས་པ་ནི།

༄༅། །ཧཱུཾ༔ ལུས་ངག་ཡིད་གསུམ་ལྷ་སྔགས་ཏིང་འཛིན་འཕྲོས༔ ཐུགས་ཀར་ཟླ་སྟེང་མུཾཿ དཀར་པོའི་མཐར་སྔགས་ཀྱིས་གཡོན་དུ་བསྐོར་བར་བསམ་ལ། རང་ཉིད་དམ་ཡེ་
སོགས། ཨོཾ་མ་རི་ཙྱེེ་མཾ་ཧཱུཾ་ཧཱུཾ་ཕཊ་ཕཊ་སྭཱ་ཧཱ༔ བརྒྱ་རྩ་བཟླ། མཆོད་བསྟོད་འོད་ཞུ་བྱ། ༈ བཅོ་ལྔ་པ་ཐུགས་ཆེན་ཁམས་གསུམ་དབང་བྱེད་ནི། སྐྱབས་སེམས། ཤུ་
ནྱ་ཏ༔ པད་ཉིའི་སྟེང་དུ་ཧྲཱིཿ ཡིག་ལས༔ ཁམས་གསུམ་དབང་བྱེད་སྤྱན་རས་གཟིགས༔ དམར་པོ་ཞལ་གཅིག་ཕྱག་གཉིས་པ༔ རྡོ་རྗེ་མཚན་པའི་ཞགས་
པ་གཡས༔ གཡོན་པས་དབང་བྱེད་ལྕགས་ཀྱུ་བསྣམས༔ དར་དང་རིན་ཆེན་རྒྱན་གྱིས་བརྒྱན༔ ཞབས་གཉིས་རྡོ་རྗེའི་སྐྱིལ་ཀྲུང་བཞུགས༔ རིགས་བདག་
འོད་དཔག་མེད་པས་བརྒྱན༔ ཧྲཱིཿ  དུས་གསུམ་སངས་རྒྱས་རྣམས་ཀྱིས་ཕྲིན་ལས་པ༔ ཁམས་གསུམ་སེམས་ཅན་འདྲེན་པའི་མཐུ་སྟོབས་ཅན༔ འགྲོ་ཀུན་

འདྲེན་པའི་སེམས་བསྐྱེད་རྗེས་ཆགས་པར༔ དེང་འདིར་འགྲོ་བའི་དོན་དུ་གཤེགས་སུ་གསོལ༔ བཛྲ་ས་མ་ཡ་ཛ་ཛཿ  ཧྲཱིཿ  འགྲོ་བའི་བདེ་སྐྱིད་ལྡན་པའི་རྩ་
ལགས་པའི༔ རྟེན་བཟང་དད་པ་དམ་ཚིག་རིམ་གཉིས་ཀྱི༔ རྟེན་མཆོག་འདི་ལ་བཅོམ་ལྡན་བརྟན་བཞུགས་ནས༔ མཐོང་ཐོས་དྲན་རེག་གདུལ་བྱ་དོན་ལྡན་
མཛད༔ ས་མ་ཡཱ་ཏིཥྛ་ལྷན༔ ལྷུན་གྲུབ་རྒྱལ་བའི་དཀྱིལ་འཁོར་མཁྱེན་བརྩེ་ལས༔ སྒོ་གསུམ་ཕྱག་འཚལ་ཐུགས་རྗེས་དངོས་གྲུབ་སྩོལ༔ ན་མོ་པུ་རུ་ཤ་
ཡ་ཧོ༔ འདོད་བྲལ་རྒྱལ་བའི་དངོས་པོའི་འཛིན་བྲལ་ལ༔ དགྱེས་པས་མཆོག་གི་སེམས་བསྐྱེད་མཆོད་སྤྲིན་ཆེ༔ དད་པ་མཆོག་གིས་ཕུལ་བས་བསོད་ནམས་
གང་༔ ཡེ་ཤེས་མི་ཟད་འབྲས་བུ་གོང་འཕེལ་ཤོག༔ ཨོཾ་བཛྲ་ཨརྒྷཾ་ཨཱཧཱུྃ༔ དེ་བཞིན་དུ། ཤཔྟའི་བར། ཨོཾ་བཛྲ་རཱུ་པ་སོགས། ཧྲཱིཿ  རྒྱལ་བའི་སྐུ་ཡི་མཛད་

༄༅། །པ་རྒྱ་ཆེ་ཞིང་༔ ཕྲིན་ལས་ཡེ་ཤེས་ཡོན་ཏན་མཐའ་ཡས་པའི༔ ཀུན་ཀྱང་ཀུན་ནས་འགྲོ་བའི་དོན་མཛད་པའི༔ འཕགས་པ་སྤྱན་
རས་གཟིགས་ལ་ཕྱག་འཚལ་བསྟོད༔ ཛཔ྄་ནི། ཧྲཱིཿ  ལུས་དང་དངོས་པོ་སྐུ་དང་ངག་སྒྲ་གསུང་༔ ཡིད་ཀྱི་ཏིང་འཛིན་ཡེ་ཤེས་རོལ་པའི་ཟེར༔ ཡེ་ཤེས་འཕྲོ་འདུའི་རོལ་པ་གང་ཤར་
བ༔ བདེ་གཤེགས་དགྱེས་བྱེད་འགྲོ་དོན་ཁོ་ནའོ༔ ཐུགས་ཀར་ཉི་སྟེང་ཧྲིདམར་མཐར༔ སྔགས་ཀྱིས་གཡས་སུ་འཁོར་བར་བསམ་ལ། རང་ཉིད་དམ་ཡེ་སོགས། ཨོ་ཧཱ་མཾ༔ བརྒྱ་
རྩ་བཟླ། འོད་ཟེར་ཁམས་གསུམ་དབང་བའི་རྒྱུན༔ གང་ལྟར་མོས་པ་དེ་བཞིན་འགྲུབ༔ ཨོ་ཏྲེ་ལོཀྱ་ཝ་ཤང་ཀཱ་ར་ལོ་ཀི་ཤྭ་ར་སརྦ་སིདྡྷི་ཧྲཱུཾ༔ ཉེར་ལྔ་བཟླ། མཆོད་བསྟོད་འོད་ཞུ་བྱ།
༈ བཅུ་དྲུག་པ་ཐུགས་ཆེན་དམར་པོ་ནི། སྐྱབས་སེམས། ཤུ་ནྱ་ཏ༴ སྟོང་པའི་ངང་ལས་ཧཱིདམར་ལས༔ ཐུགས་རྗེ་ཆེན་པོ་སྐུ་མདོག་དམར༔ ཞལ་གཅིག་

ཕྱག་གཉིས་རིན་ཆེན་བརྒྱན༔ ཕྱག་གཡས་གསལ་བར་མཛད་པ་པོ༔ གཡོན་པས་པདྨ་དཀར་པོ་བསྣམས༔ རལ་པ་ཅོད་པཎ་སྣང་མཐའ་བརྒྱན༔ སྣ་ཚོགས་
དར་གྱི་ན་བཟས་སྤུས༔ ཧྲཱིཿ  བདེ་གཤེགས་མཁྱེན་བརྩེའི་དབང་ཕྱུག་བཅོམ་ལྡན་འདས༔ མཛད་པའི་གར་སྒྱུར་ཐུགས་ཆེན་སྤྱན་རས་གཟིགས༔ དམ་
བཅའ་ཇི་བཞིན་གཟིགས་པའི་ཚུལ་གྱིས་བཞེངས༔ བསྒྲུབ་མཆོག་སྐྱོབས་པའི་གྲོགས་སུ་གཤེགས་སུ་གསོལ༔ བཛྲ་ས་མ་ཡ་ཛ་ཛ༔ འཇིག་རྟེན་དབང་བར་
བྱེད་པའི་སྤྱན་རས་གཟིགས༔ བདག་སོགས་གདུལ་བྱར་རྗེས་སུ་ཆགས་པར་བཞུགས༔ བཛྲ་ས་མ་ཡཱ་ཏིཥྛ་ལྷན༔ མཁྱེན་དང་ཡེ་ཤེས་བརྩེ་བའི་བདག་ཉིད་
ལ༔ སྒོ་གསུམ་གུས་པས་ཕྱག་འཚལ་དངོས་གྲུབ་སྩོལ༔ ན་མོ་པུ་རུ་ཤ་ཡ་ཧོ༔ ཧྲཱིཿ  བསོད་ནམས་ཞིང་དུ་གྱུར་པ་བདེ་གཤེགས་ལ༔ ཚོགས་གཉིས་

༄༅། །རྫོགས་པར་བྱེད་པའི་མཆོད་སྤྲིན་འབུལ༔ བཞེས་ནས་འགྲོ་ཀུན་ཚོགས་རྫོགས་སྒྲིབ་སྦྱང་ནས༔ ཀུན་མཁྱེན་ཡེ་ཤེས་གོ་འཕང་མྱུར་ཐོབ་
ཤོག༔ ཨོཾ་བཛྲ་ཨརྒྷཾ་སོགས། རཱུ་པ་སོགས། ཧྲཱིཿ  འཇིག་རྟེན་གསུམ་ལ་དབང་བ་ཡི༔ ཐུགས་རྗེ་ཆེན་པོ་སྤྱན་རས་གཟིགས༔ དམར་གསལ་ཞལ་གཅིག་
ཕྱག་གཉིས་པའི༔ རིགས་བདག་འོད་དཔག་མེད་པས་བརྒྱན༔ ཐུགས་རྗེ་ཅན་ལ་ཕྱག་འཚལ་བསྟོད༔ ཧྲཱིཿ ཧཱུཾཿ  ལྷ་གསལ་འཇུག་པ་ཨོཾ་ཧཱུྃ་གནས༔ ༔
འབྱིན་སོགས་འཕྲོ་འདུ་དང་བཅས་བསྒྲུབ༔ ཐུགས་སྲོག་ཧྲཱིཿ དམར་དང་ཧཱིཿ ཧཱུྃ་ལ་གཏད་དེ་རླུང་འབྱིན་འཇུག་གི་བཟླས་པ་དང་། རང་ཉིད་དམ་ཡེ་སོགས། ཨོཾ་ཧཱུཾ༔ བརྒྱ་རྩ་བཟླ།
མཆོད་བསྟོད་འོད་ཞུ་བྱ། ༈ བཅུ་བདུན་པ་འདོད་ཁམས་དབང་ཕྱུག་ནི། སྐྱབས་སེམས། ཤུ་ནྱ་ཏ སྣ་ཚོགས་པདྨ་ཟླ་གདན་སྟེང་༔ ཧྲཱིཿ ཡིག་དམར་པོའི་འཕྲོ་འདུ་

ལས༔ ཐུགས་རྗེ་ཆེན་པོ་སྐུ་མདོག་དམར༔ ཞལ་གཅིག་ཕྱག་བཞི་སྒེག་པའི་ཉམས༔ གཡས་གཉིས་ཞགས་པ་ལྕགས་ཀྱུ་དང་༔ གཡོན་གཉིས་ཐབས་ཤེས་
མདའ་གཞུ་འཛིན༔ དར་དང་རིན་ཆེན་རྒྱན་གྱིས་བརྒྱན༔ སྒྲོལ་མ་ཁྲོ་གཉེར་གཡས་གཡོན་བཞེངས༔ ཧཱུྃ༔ ཕྱོགས་བཅུའི་བདེ་གཤེགས་མཁྱེན་བརྩེའི་སྐུར་
བཞེངས་ལ༔ གདུལ་བྱའི་འགྲོ་བ་དྲངས་ཕྱིར་འདིར་གཤེགས་ཤིག༔ བཛྲ་ས་མ་ཡཱ་ཛ་ཛཿ  ཧཱུཾ༔ བརྩེ་ལྡན་ཐུགས་རྗེ་ཆེན་པོ་སྤྱན་རས་གཟིགས༔ དད་
ལྡན་སྨིན་གྲོལ་མཛད་ཕྱིར་བཞུགས་སུ་གསོལ༔ ས་མ་ཡཱ་ཏིཥྛ་ལྷན༔ ཧཱུྃ༔ དད་མོས་བཏུད་དེ་གུས་པས་ཕྱག་འཚལ་ལོ༔ བཅོམ་ལྡན་ཡེ་ཤེས་བརྩེ་བས་
བདག་ལ་གཟིགས༔ ན་མོ་པུ་རུ་ཤ་ཡ་ཧོ༔ བསོད་ནམས་ཐོབ་ཕྱིར་མཆོད་ཡུལ་མཆོད་དགྱེས་ནས༔ མཁའ་མཉམ་ཚོགས་རྫོགས་ཀུན་མཁྱེན་མྱུར་ཐོབ་ཤོག༔

༄༅། ། །ཨོཾ་བཛྲ་ཨརྒྷཾ་ནས། རཱུ་པ་སོགས། སྤཪྴེ་ཨཱཿ  ཧཱུཾ༔ ཨོཾ་སརྦ་པཱུ་ཛ་ཧོ༔ ཁ་ཁ་ཁཱ་ཧི་ཁཱ་ཧི༔ ཧྲཱིཿ  བདེ་གཤེགས་རྒྱལ་བ་གང་འདུལ་
སྐུར་བཞེངས་ལ༔ མཁྱེན་བརྩེ་ཕྲིན་ལས་འདུས་པའི་སྤྱན་རས་གཟིགས༔ ཐུགས་རྗེ་འཛིན་པའི་ཞགས་པ་ལྕགས་ཀྱུ་དང་༔ ཐབས་ཤེས་ཕྱག་རྒྱས་གང་
འདུལ་མཛད་ལ་བསྟོད༔ ཐུགས་ཀར་ཟླ་གདན་ལ་ཧྲཱིཿ དམར་མཐར་སྔགས་ཀྱིས་གཡས་སུ་བསྐོར་བར་བསམ་ལ། རང་ཉིད་དམ་ཡེ་སོགས། ཨོ་ཙ་ཊ་ཙཎྚ་ཏི༔ བེ་ཀློང་ལི༔ མཱ་
མ་ས་དྷ་ན་སཱ་ར་བཱ་ར་སྨེ་བ་ཤ་མ་མན་ཡ་སྭཱ་ཧཱ༔ འོད་ཟེར་དམར་པོའི་འཕྲོ་འདུ་བྱས་ལ་ཉེར་ལྔ་བཟླ། མཆོད་བསྟོད་བྱ། ལམ་ཁྱེར་ནི། ཧཱུཾ༔ སྒོ་གསུམ་ལྷ་སྔགས་ཏིང་འཛིན་འཕྲོ་འདུ་
སྤྱོད༔ མ་ཡེངས་རོལ་པས་དབྱེར་མེད་གཅིག་ཏུ་བསྲེ༔ འོད་ཞུ་བྱ། ༈ བཅོ་བརྒྱད་པ་ལྷ་མོ་ཀུ་རུ་ཀུལླེ་ནི། སྐྱབས་སེམས། ཤུ་ནྱ་ཏ༴ པད་ཉི་རོ་ཡི་སྟེང་

དུ་ཧཱིདམར་ལས༔ བཅོམ་ལྡན་འདས་མ་ཀུ་རུ་ཀུལླེ་ནི༔ སྐུ་མདོག་དམར་པོ་ཞལ་གཅིག་ཕྱག་བཞི་མ༔ ཨུཏྤལ་དམར་པོའི་མདེའུ་བྱས་པའི་མདའ༔ གཡོན་
པས་མེ་ཏོག་དམར་པོའི་གཞུ་འགེངས་ཤིང་༔ འོག་མས་ཨུཏྤལ་དམར་པོའི་ལྕགས་ཀྱུ་གཡས༔ ཨུཏྤལ་དམར་སྟེང་ཐོད་པ་ཁྲག་བཀང་གཡོན༔ བཅུ་དྲུག་
ལོ་ལོན་ལང་ཚོ་དབུ་སྐྲ་བརྗེས༔ ཅུང་ཟད་མཆེ་གཙིགས་ལྗགས་འདྲིལ་སྤྱན་གསུམ་ལྡན༔ ཐོད་སྐམ་དབུ་བརྒྱན་ཐོད་རློན་དོ་ཤལ་དང་༔ རུས་རྒྱན་སྟག་ཤམ་
སྒེག་ཅིང་རྔམ་འགྱིང་ཉམས༔ གཡོན་བརྐྱང་སྐྱིལ་ཀྲུང་ཕྱེད་པའི་གར་ཚུལ་བཞུགས༔ ཨོཾ་ཀུ་རུ་ཀུལླེ་ཧྲཱིཿ སྭཱ་ཧཱ༔ ཧཱུྃ༔ བདེ་གཤེགས་ཐམས་ཅད་མཁྱེན་
བརྩེའི་ཀློང་ནས་བཞེངས༔ གང་འདུལ་མཛད་པའི་སྐུར་སྣང་ཐུགས་རྗེ་ཅན༔ རྣལ་འབྱོར་བྱིན་གྱིས་རླབས་ཕྱིར་གཤེགས་སུ་གསོལ༔ བསྒྲུབ་མཆོག་རྟག་ཏུ་

༄༅། ། །མི་འབྲལ་བྱིན་རློབས་ཤིག༔ བཛྲ་ས་མ་ཡཱ་ཛ་ཛ༔ ཧྲཱིཿ  དད་པའི་གདུལ་བྱར་ཆགས་པ་མཁྱེན་བརྩེའི་ཉམས༔ ཀུན་མཁྱེན་ཡེ་ཤེས་
གཟིགས་པས་འགྲོ་བ་སྐྱོངས༔ བསྟན་པའི་རྩ་ལག་འགྲོ་དོན་རྟེན་མཆོག་གི ལྷུན་གྲུབ་རྟེན་ལ་བརྟན་པར་བཞུགས་སུ་གསོལ༔ ས་མ་ཡཱ་ཏིཥྛ་ལྷན༔ ཧཱུྃ༔
ཐུགས་རྗེའི་རྒྱུད་བསྐུལ་དད་པས་ལྷ་ཕྱག་འཚལ༔ ན་མོ་པུ་རུ་ཤ་ཡ་ཧོ༔ ཧྲཱིཿ  རྒྱལ་བ་རྣམས་ཀྱི་མཛད་པ་བསྒྲུབ་སླད་དུ༔ མཛད་པའི་སྐུར་བཞེངས་ཕྲིན་
ལས་རྒྱ་ཆེ་བ༔ ཕྱོགས་བཅུའི་དུས་གསུམ་རྒྱལ་བའི་མཛད་པ་ལ༔ འཕགས་པ་བསྐུལ་ཕྱིར་ལྷ་རྣམས་མཆོད་པར་བགྱི༔ ཨོཾ་བཛྲ་ཨརྒྷཾ་སོགས། ཨོཾ་བཛྲ་རཱུ་
པ་ཨཱཿ ཧཱུྃ༔ དེ་བཞིན་དུ། སྤངྒེའི་བར། མ་ཧཱ་སརྦ་པཉྩ་ཨ་མྲྀ་ཏ་མ་ཧཱ་རཀྟ་མ་ཧཱ་བ་ལིཾ་ཏ་ལ་ཁ་རཾ་ཁཱ་ཧི༔ རྗེ་བཙུན་དབང་གི་ལྷ་མོ་སྐུ་མདོག་དམར༔ རང་བཞིན་

བྱིན་རླབས་དབང་གི་དོན་གྲུབ་པའི༔ བསྒྲུབ་པའི་འབྲས་བུ་དབང་ལ་བརྙེས་པ་ཡི༔ འཕགས་མ་དབང་གི་མཆོག་ལ་ཕྱག་འཚལ་བསྟོད༔ ཛཔ་ནི། ཧཱུྃ༔ སྒོ་
གསུམ་ལྷ་སྔགས་ཏིང་འཛིན་དབྱེར་མེད་བསྲེ༔ ཨོཾ་ཀུ་རུ་ཀུལླེ་ཧྲཱིཿ སྭཱ་ཧཱ༔ ཕྲིན་ལས་ནི། བསྐོར་བ་འཁོར་བའི་ཟེར་གྱིས་འགྲོ་དབང་ཆུམ༔ ཨོ་ཀུ་རུ་ཀུལླེ་ཧྲཱིཿ སྭཱ་ཧཱ༔ རབ་དམར་ཟེར་གྱིས་གཞན་
དབང་མྱོས་པར་བྱ༔ ཨོཾ་ཀུ་རུ༔ སླར་བྱིན་གྱིས་བརླབས་པ་ནི། ཧྲཱིཿ  དེ་ལས་རྒྱལ་བའི་ཐུགས་རྗེ་གཟི་བྱིན་དབབ༔ ཐུགས་ཀར་ཉི་སྟེང་ཧཱིདམར་མཐར༔ སྔགས་ཕྲེང་གཡོན་དུ་འཁོར་བར་
བསམ་ལ། རང་ཉིད་དམ་ཡེ་སོགས། བརྒྱ་རྩ་བཟླ། མཆོད་བསྟོད་འོད་ཞུ་བྱ། ༈ བཅུ་དགུ་པ་རིགས་བྱེད་དམར་མོ་ནི། སྐྱབས་སེམས་བྱ། ཤུ་ནྱ་ཏ༴ པད་ཟླའི་
སྟེང་དུ་ཧཱུྃལས་བཅོམ་ལྡན་མ༔ ལྷ་མོ་རིགས་བྱེད་སྐུ་མདོག་དམར་མོ་འཛུམ༔ ཞལ་གཅིག་ཕྱག་བཞི་དར་དང་རིན་ཆེན་བརྒྱན༔ རྩ་བའི་ཕྱག་གཉིས་ཨུཏྤལ་

༄༅། །མདའ་གཞུ་འགེངས༔ འོག་མས་མི་འཇིགས་ཕྱག་རྒྱ་ཨུཏྤལ་གཡོན༔ སྒྲ་གཅན་འདོད་ལྷ་ཆུང་མར་བཅས་པའི་སྟེང་༔ གཡོན་བརྐྱང་
སྐྱིལ་ཀྲུང་ཕྱེད་པས་དགྱེས་པར་རོལ༔ ཨོཾ་ཀུ་རུ་ཀུལླེ་ཧྲཱིཿ སྭཱ་ཧཱ༔ ཧཱུྃ༔ བདེ་གཤེགས་རྒྱ་མཚོ་ཐུགས་རྗེའི་རྒྱུད་བསྐུལ་བས༔ བྱིན་རླབས་གཟི་མདངས་བཅས་
ནས་འདིར་གཤེགས་ཤིག༔ དངོས་གྲུབ་ཟད་མེད་བདུད་རྩིའི་རྒྱ་མཚོ་ཆེ༔ དད་པའི་གདུལ་བྱར་རྒྱུན་དུ་དབབ་པར་མཛོད༔ བཛྲ་ས་མ་ཡ་ཛ་ཛ༔ གང་
ཤར་ཡེ་ཤེས་འགག་པ་མེད་པའི་རྟེན༔ གཉིས་མེད་དོན་གྱི་ལྷ་མོ་བཞུགས་སུ་གསོལ༔ ས་མ་ཡཱ་ཏིཥྛ་ལྷན༔ ཉེས་སྒྲིབ་བཤགས་ཤིང་སྒོ་གསུམ་ཕྱག་འཚལ་ལོ༔
སྐུ་གསུམ་ཡེ་ཤེས་གོ་འཕང་མྱུར་དུ་སྩོལ༔ ཧྲཱིཿ  བསོད་ནམས་འདོད་འབྱུང་ལྷུན་གྱིས་གྲུབ་པ་དང་༔ ཡེ་ཤེས་སྙིང་པོ་མངོན་དུ་བྱ་བའི་ཕྱིར༔ བདེ་གཤེགས་

རྒྱ་མཚོ་མཆོད་པས་མཉེས་བྱས་ནས༔ ཀུན་མཁྱེན་ཡེ་ཤེས་མངོན་པར་མྱུར་འགྲུབ་ཤོག༔ ཨོཾ་བཛྲ་ཨརྒྷཾ་ཨཱཿ ཧཱུཾ༔ དེ་བཞིན་དུ། ཤཔྟའི་བར། ཨོཾ་བཛྲ་རཱུ་པ་ཨཱཿ 
ཧཱུཾ༔སོགས་དེ་བཞིན་དུ། སྤ་བཪྴེར། ཨོཾ་མ་ཧཱ་སརྦ་པཉྩ་ཨ་མྲྀ་ཏ་ལ་ཁཱ་ཧི༔ བདེ་ཆེན་ཡེ་ཤེས་མཆོག་གི་བཅོམ་ལྡན་མ༔ རྣམ་པར་གྲོལ་བའི་ལམ་བཟང་མངོན་བྱ་
བའི༔ མཁྱེན་བརྩེས་རྣམ་པར་གྲོལ་བའི་དཔལ་མགོན་མོ༔ དབང་གི་ལྷ་མོ་མཆོག་ལ་ཕྱག་འཚལ་བསྟོད༔ ཐུགས་ཀར་ཟླ་སྟེང་ཧྲཱིཿ དམར་པོའི་མཐར་སྔགས་ཕྲེང་གཡོན་
དུ་འཁོར་བར་བསམ་ལ། རང་ཉིད་དམ་ཡེ་སོགས། ཨོཾ་ཀུ་རུ་ཀུལླེ་ཧྲིཿ སྭཱ་ཧཱཿ  བརྒྱ་རྩ་བཟླ། མཆོད་བསྟོད་བྱ། ཧྲཱིཿ  སྒོ་གསུམ་ལྷ་སྔགས་རོལ་པའི་ཡེ་ཤེས་ཀྱིས༔ གང་ཤར་
ཡེ་ཤེས་མདངས་ཀྱི་དོན་གཉིས་བྱས༔ རྒྱལ་བའི་མཁྱེན་བརྩེ་འགྲོ་བའི་བསོད་ནམས་བསྡུས༔ མཉམ་ཉིད་ཀུན་བཟང་ས་ལ་སྦྱོར་བར་ཤོག༔ འོད་ཞུ་བུ། ༈

༄༅། །ཉི་ཤུ་པ་ཐུགས་ཆེན་ཁྲོ་བ་ཉེར་ཞི་ནི། སྐྱབས་སེམས། ཤུ་ནྱ་ཏ༴ ས་གཞི་དུར་ཁྲོད་མེ་རིའི་དབུས༔ པད་ཉིའི་སྟེང་དུ་ཧཱིདམར་ལས༔ ཐུགས་
རྗེ་ཆེན་པོ་སྐུ་མདོག་ནག༔ ཞལ་ལྔ་རྩ་ཞལ་མཐིང་ནག་གི༔ གཡས་པ་དཀར་དང་དམར་ཞལ་གཉིས༔ གཡོན་པ་སེར་དང་ལྗང་པའི་ཞལ༔ ཀུན་ཀྱང་སྤྱན་
གསུམ་མཆེ་བ་གཙིགས༔ དབུ་སྐྲ་སེར་པོ་གྱེན་དུ་བརྗེས༔ བཅུ་གཉིས་ཕྱག་གི་གཡས་དྲུག་ན༔ ཌཱ་མ་རུ་དང་ཁ་ཊཾ་ཁ༔ ལྕགས་ཀྱུ་ཞགས་པ་རྡོ་རྗེ་མདའ༔
གཡོན་དྲུག་སྡིགས་མཛུབ་ཐོད་པ་དང་༔ པདྨ་དམར་པོ་ནོར་བུ་དང་༔ འཁོར་ལོ་གཞུ་འཛིན་སྟག་ཤམ་ཅན༔ གཡོན་བརྐྱང་མགོ་ཕྲེང་རློན་པས་བརྒྱན༔ ཨོཾ་
ཨཱཿ ཧཱུྃ༔ ཨི་ཏི་མུ་ནི་བ་ར་བཛྲ་ཧཱིཧཱུྃ་ཛཿ  ཧྲཱིཿ  འབད་པ་དོན་གྱི་མགོན་པོ་སྤྱན་རས་གཟིགས༔ མཁྱེན་བརྩེས་འགྲོ་ལ་གཟིགས་པའི་བདེ་གཤེགས་རྣམས༔

ཁྲོ་བ་ཉེར་ཞིའི་རྣམ་པར་སྐུར་བཞེངས་ལ༔ སྒྲུབ་མཆོག་བྱིན་གྱིས་རླབས་ཕྱིར་གཤེགས་སུ་གསོལ༔ བཛྲ་ས་མ་ཡ་ཛ་ཛ༔ ཧྲཱིཿ  བཅོམ་ལྡན་མགོན་པོ་འགྲོ་
ལ་ཐུགས་བསྐྱེད་བཞིན༔ བདག་དོན་འདོད་པ་སྦྱིན་ཕྱིར་བཞུགས་སུ་གསོལ༔ ས་མ་ཡཱ་ཧོ༔ ཧྲཱིཿ  གསོལ་འདེབས་བུ་ལ་བརྩེ་བས་རྗེས་འཛིན་པའི༔ ༔
བསམ་དོན་ལྷ་ཡིས་སྒྲུབ་ལ་ཕྱག་འཚལ་ལོ༔ ན་མོ་པུ་རུ་ཤ་ཡ་ཧོ༔ ཧྲཱིཿ  ཞིང་མཆོག་ཡེ་ཤེས་ལྷ་ཚོགས་མཆོད་པ་ཆེ༔ ཕྱོགས་བཅུའི་རྒྱལ་བ་རྒྱ་མཚོ་དགྱེས་
པའི་མདངས༔ གང་བསམ་ཐ་དག་ལྷུན་གྲུབ་མཛད་པ་ཡི༔ མཆོག་ཐུན་ཡེ་ཤེས་གཟིགས་པ་མྱུར་ཐོབ་ཤོག༔ ཨོཾ་ཨཱཿབཛྲ་ཨརྒྷཾ་སོགས། རཱུ་པ་ཤཔྟ་སོགས། ཧྲཱིཿ 
ཡེ་ཤེས་བཅུད་ཀྱི་ལྷ་ཡི་པཉྩ་དང་༔ བླང་དོར་བྲལ་བ་གསང་བ་དྷཀྐིའི་ཁྲག༔ ཡེ་ཤེས་བདུད་རྩི་ལྔ་ཡི་གཏོར་མ་འདིས༔ བཅོམ་ལྡན་དགྱེས་པའི་དངོས་གྲུབ་

༄༅། །བདག་ལ་སྩོལ༔ མ་ཧཱ་སརྦ་པཉྩ་གུ་ཧྱ་བ་ལིཾ་ཏ་ཁཱ་ཧི༔ ཧྲཱིཿ  བདེ་གཤེགས་ཐམས་ཅད་མཁྱེན་བརྩེའི་སྤྱན་རས་གཟིགས༔ གང་
འདུལ་ཐབས་སྐུར་ཁྲོ་བ་ཉེར་ཞི་བ༔ གཞན་ཕྱོགས་ལོག་ལྟའི་བསམ་སྦྱོར་གཞོམ་མཛད་པའི༔ འཕགས་མཆོག་ཐུགས་རྗེ་ཅན་ལ་ཕྱག་འཚལ་བསྟོད༔ ཛཔ྄་ནི།
ཧྲཱིཿ  སྐུ་གསུང་ཐུགས་ཀྱི་ལྷ་སྔགས་ཏིང་འཛིན་གྱིསཿ  ཕོ་ཉ་ཐོག་སེར་དྲག་རྩལ་རབ་འཕྲོས་ལས༔ མ་རུངས་ལོག་ལྟའི་བསམ་སྦྱོར་ཀུན་བཅོམ་ནས༔ ཀུན་གྱི་ཡོན་ཏན་དྲང་ནས་སྙིང་པོར་ཐིམ༔
ཐུགས་ཀར་ཉི་སྟེང་ཧྲཱིཿ དམར་མཐར། སྔགས་ཕྲེང་གཡས་བསྐོར་དུ་བསམ་ལ། རང་ཉིད་དམ་ཡེ་སོགས། ཨོཾ་ཨི་ཏི་མུ་ནི་བ་ར་བཛྲ་ཧྲཱིཿ ཧཱུཾ་ཛཿ  བརྒྱ་རྩ་བཟླ། མཆོད་བསྟོད་བྱ། བསྐུལ་
ཕ་ནི། ཧྲཱིཿ  ཕྱོགས་བཅུའི་བདེ་གཤེགས་ཕྲིན་ལས་སྤྱན་རིས་གཟིགས༔ ཁྲོ་བ་ཉེར་བཞིའི་རྣམ་པར་ཐུགས་དམ་བསྐུལ༔ གཞན་སེམས་ལོག་ལམ་ཁ་ལོ་

བསྒྱུར་དུ་གསོལ༔ བདག་གིས་གསོལ་བའི་འདོད་པ་འགྲུབ་པར་མཛོད༔ མཱ་ར་ཡ་ཧཱུྃ་ཕཊ༔ འོད་ཞུ་བྱ། ༈ ཉེར་གཅིག་པ་སྒྲོལ་མ་ནོར་སྦྱིན་མ་ནི། སྐྱབས་
སེམས༔ ཤུ་ནྱ་ཏ༴ པད་ཟླའི་སྟེང་དུ་ཏཱཾ་ལས་བཅོམ་ལྡན་འདས༔ ལྗང་སྔོན་ཞལ་གཅིག་མཁྱེན་བརྩེའི་སྤྱན་གཉིས་འཛུམ༔ ཕྱག་བཞི་གཡས་པས་བགྲང་
ཕྲེང་མཆོག་སྦྱིན་མཛད༔ གཡོན་གྱི་ཕྱག་གཉིས་ཨུཏྤལ་པོ་ཏི་འཛིན༔ དར་དང་རིན་ཆེན་རྒྱན་རྫོགས་སེམས་སྐྱིལ་བཞུགས༔ ཏཱཾཿ  རྒྱལ་བ་རྣམས་ཀྱི་ཕྲིན་
ལས་རྗེ་བཙུན་མ༔ སྒྲུབ་མཆོག་བདག་གི་གྲོགས་སུ་གཤེགས་སུ་གསོལ༔ བཛྲ་ས་མ་ཡ་ཛ་ཛ༔ ཏཱཾཿ  ལྷུན་གྲུབ་འདོད་དགུའི་འབྱུང་གནས་རྟེན་མཆོག་ལ༔
གདུལ་བྱའི་རྟེན་ཅིང་འབྲེལ་བར་བཞུགས་སུ་གསོལ༔ ཏཱཾཿ  ཚེ་རབས་ཀུན་ཏུ་འདོད་དོན་བསྒྲུབ་པའི་ཕྱིར༔ བཅོམ་ལྡན་འདས་མ་མཆོད་པས་མཆོད་པར་བགྱི༔

༄༅། །ཨོཾ་བཛྲ་ཨརྒྷཾ་ཨཱཿ ཧཱུཾ༔ དེ་བཞིན་དུ་ཤཔྟའི་བར། རཱུ་པ་སོགས། འཕགས་མ་མཉེས་ནས་ཐུན་མོང་དངོས་གྲུབ་དཔལ༔ ཟད་མེད་ཡོན་ཏན་རྣམ་
འདྲེན་མྱུར་ཐོབ་ཤོག༔ བཅོམ་ལྡན་འདས་མ་ཆོས་སྐུའི་མཁྱེན་བརྩེས་གཟིགས༔ ཚད་མེད་ཐུགས་རྗེའི་ཕྱག་རྒྱས་གང་འདུལ་སྐྱོང་༔ འདི་ཕྱིའི་དགེ་ལེགས་
བསྒྲུབ་པའི་ཐུགས་རྗེ་ཅན༔ སྒྲོལ་མ་ནོར་སྦྱིན་མ་ལ་ཕྱག་འཚལ་བསྟོད༔ ཐུགས་ཀར་ཟླ་སྟེང་ཏྭཾཿ ཡིག་སྔགས་ཀྱིས་འཁོར༔ ཨོཾ་ཏཱ་རེ་ཏུཏྟཱ་རེ་དྷ་ནན་མེ་ད་དཾ་སྭཱ་ཧཱཿ  ཿ 
བསྐོར་བ་འཁོར་བའི་མདངས་ཀྱིས་ཕྲིན་ལས་མཛད༔ སྒོ་གསུམ་ལྷ་སྔགས་ཏིང་འཛིན་དབྱེར་མེད་བསྲེ༔ རང་ཉིད་དམ་ཡེ་སོགས། བརྒྱ་རྩ་བཟླ། མཆོད་བསྟོད་འོད་ཞུ་བྱ། ༈ ཉེར་
གཉིས་རྒྱ་ནག་རིམ་པའི་སྒྲོལ་མ་ནི། སྐྱབས་སེམས། ཤུ་ནྱ་ཏ༔ ཏྲཱཾཿ  སྟོང་པའི་ངང་ལས་པད་ཉིའི་སྟེང་དུ་ཧཱུྃ༔ རྗེ་བཙུན་སྒྲོལ་མ་སྐུ་མདོག་ནག་མོ་ནི༔ ཞལ་

གཅིག་ཕྱག་བཞི་སྤྱན་གསུམ་མཆེ་བ་གཙིགས༔ ལྗགས་འདྲིལ་ལུས་ཐུང་ལྟོ་འཕྱང་གྲི་ཐོད་དང་༔ འོག་མ་གཉིས་ཀྱིས་རལ་གྲི་ཨུཏྤལ་འཛིན༔ ཁམ་ནག་ཐོར་
གཙུག་ཕྱག་རྒྱ་ལྔ་ཡིས་བརྒྱན༔ ཐོད་ཕྲེང་སྟག་ཤམ་ཀླུབས་བརྒྱན་གཡོན་བརྐྱང་རོལ༔ མི་ཟད་གད་རྒྱངས་སྒྲོགས་ཤིང་མི་བསྐྱོད་བརྒྱན༔ ཧྲཱིཿ  རྒྱལ་བའི་
ཕྲིན་ལས་ལས་བསྐུལ་བདེ་གཤེགས་ཀུན༔ མ་ལུས་འཁོར་བཅས་ཐུགས་རྗེ་རོལ་པའི་གར༔ མཁྱེན་བརྩེ་ནུས་པའི་རྗེ་བཙུན་སྒྲོལ་མའི་སྐུར༔ བསྒྲུབ་མཆོག་
སྐྱོངས་ཕྱིར་གནས་འདིར་གཤེགས་སུ་གསོལ༔ བཛྲ་ས་མ་ཡཱ་ཛ་ཛ༔ ཧྲཱིཿ  ལྷུན་གྲུབ་རྟེན་ལ་གཟིགས་ཤིང་གཟི་མདངས་ཕོབ༔ མི་མཐུན་འགལ་རྐྱེན་འཚེ་བ་
ལས་སྒྲོལ་མཛོད༔ ས་མ་ཡཱ་ཏིཥྛ་ལྷན༔ མ་ཤེས་གང་འཁྲུལ་བཤགས་ཕྱིར་ཕྱག་འཚལ་ལོ༔ ན་མོ་པུ་རུ་ཤ་ཡ་ཧོ༔ ཨོཾ་བཛྲ་ཨརྒྷཾ་སོགས། རཱུ་པ་སོགས། མ་

༄༅། །ཧཱ་སརྦ་པཉྩ་པུཙྪ་བ་ལིཾ་ཏ་ཁཱ་ཧི༔ ཧྲཱིཿ  ཞི་བས་གདུལ་དཀའ་དྲག་པོའི་ཕྲིན་ལས་ཀྱི༔ མཐུ་སྟོབས་རྔམ་པའི་འཕགས་མ་ཆེར་འཁྲུགས་
པའི༔ ལོག་ལྟའི་བསམ་སྦྱོར་ལས་སྒྲོལ་ཐུགས་རྗེ་ཅན༔ དོན་གྲུབ་རྗེ་བཙུན་སྒྲོལ་མ་ཁྱོད་ལ་བསྟོད༔ ཐུགས་ཀར་ཉི་སྟེང་ལ་ཧཱུྃ་ནག་པོའི་མཐར་སྔགས་ཕྲེང་གཡོན་བསྐོར་
དུ་བསམ་ལ། རང་ཉིད་དམ་ཡེ་སོགས། ཨོ་ཧྲཱིཿ ཧཱུྃ་ཕཊ༔ བསྐོར་བའི་འོད་ཟེར་ལྕགས་ཀྱུ་ཐོག་མཚོན་བཞིན༔ གཞན་སེམས་རང་དབང་མེད་པར་ཆོམ་པར་གྱུར༔ བརྒྱ་རྩ་བཟླ། མཆོད་
བསྟོད་འོད་ཞུ་བྱ། ༈ ཉེར་གསུམ་པ་དུག་སེལ་ལྷ་མོ་ནི། སྐྱབས་སེམས། ཤུ་ནྱ་ཏ༔ པད་ཟླའི་སྟེང་དུ་ཧྲཱིཿ ལྗང་ལས༔ དུག་སེལ་ལྷ་མོ་སྐུ་མདོག་ལྗང་༔ ཞལ་
གཅིག་སྦྲུལ་མགོའི་གདེངས་ཀ་བདུན༔ ཕྱག་བཞི་རྩེ་གསུམ་རྨ་བྱའི་སྒྲོ༔ སྦྲུལ་དང་མི་འཇིགས་ཕྱག་རྒྱ་གཡོན༔ དོ་ཤལ་སྐེ་རག་གདུ་བུ་སྦྲུལ༔ སེམས་

དཔའི་སྐྱིལ་མོ་ཀྲུང་གིས་བཞུགས༔ ཧྲཱིཿ  ཕྱོགས་བཅུའི་བདེ་གཤེགས་ཐུགས་རྗེ་བརྩེ་བས་བཞེངས༔ འགྲོ་བའི་ཉོན་མོངས་ལ་སོགས་དུག་བཅོམ་ཕྱིར༔ ༔
དུག་སེལ་ལྷ་མོའི་རྣམ་པར་གཤེགས་སུ་གསོལ༔ བདེ་གཤེགས་མཁྱེན་བརྩེས་བདུད་རྩི་དབབ་པར་མཛོད། བཛྲ་ས་མ་ཡཱ་ཛ་ཛ༔ ཧྲཱིཿ  རང་རྒྱུད་ཉོན་
མོངས་དུག་དང་བྲལ་བའི་ཕྱིར༔ དུག་སེལ་ལྷ་མོ་ཆོས་ཀྱི་བདུད་རྩི་བཅས༔ རྟེན་དང་གཉིས་མེད་བརྟན་པར་བཞུགས་སུ་གསོལ༔ ཉོན་མོངས་དྲི་བཅས་དུག་
ནི་དུག་མེད་མཛོད༔ ས་མ་ཡཱ་ཏིཥྛ་ལྷན༔ རྗེ་བཙུན་བཅོམ་ལྡན་ཆོས་དབྱིངས་བདུད་རྩི་ཅན༔ ཤེས་ཉོན་དུག་ནད་བསལ་ལ་ཕྱག་འཚལ་ལོ༔ ན་མོ་པུ་རུ་
ཤ་ཡཱ་ཧོ༔ ཧཱུྃ༔ བཅོམ་ལྡན་འདོད་བྲལ་མཆོག་གི་ཡེ་ཤེས་པར༔ རང་རྒྱུད་དག་པའི་སྔགས་ཀྱི་མཆོད་པ་ཆེ༔ ལྷ་མཆོག་དགྱེས་ཤིང་ཡེ་ཤེས་བདུད་རྩིའི་

༄༅། །རྒྱུན༔ དངོས་གྲུབ་མཆོག་གི་བདག་སོགས་འཚོ་བར་ཤོག༔ ཨོཾ་བཛྲ་ཨརྒྷཾ་ཨཱཿ ཧཱུཾ༔ དེ་བཞིན་དུ། ཤཔྟའི་བར། ཨོཾ་བཛྲ་རཱུ་པ་སོགས་
ནས། སྤཪྴེ་ཨཱཧཱུྃ༔ ཧྲཱིཿ  ལྷ་མོ་ཕྲིན་ལས་མདངས་ལྡན་ཆོས་སྐུའི་ཞལ༔ ཚད་མེད་ཕྱག་བཞི་ཡོན་ཏན་རྒྱན་དུ་ཤར༔ གང་འདུལ་རྩེ་གསུམ་རྨ་བྱའི་མདོངས་
དང་སྦྲུལ༔ གཟི་མདངས་མི་འཇིགས་ཕྱག་རྒྱ་མཛད་ལ་བསྟོད༔ ཐུགས་ཀར་ཟླ་སྟེང་ཧྲིལྗང་ལས༔ མ་བཅོས་རྩ་བའི་སྔགས་ཀྱིས་བསྐོར༔ འདུ་འཕྲོས་རྒྱལ་བའི་ཐུགས་རྗེ་
བསྐུལ༔ ཐུགས་རྗེའི་ཟེར་གྱིས་འགྲོ་དོན་འབད༔ རང་ཉིད་དམ་ཡེ་སོགས། ཨོཾ་ཨཱཿ པི་ཛེ་ཧེ་བཛྲ་ཀ་ཡེ་གྲ་ས་གྲ་ས་ཛཱ་ལ་ཛྭ་ལ་མ་ཧེ་ཛུ་ལེ་མ་ཧཱ་ཡོ་ཀི་ཤྭ་རི་ཧཱུྃ་ཧཱུྃ་ཕཊ་ཕཊ་སྭཱ་ཧཱ༔
ཉེར་ལྔ་བཟླ། མཆོད་བསྟོད་འོད་ཞུ་བྱ། ༈ ཉེར་བཞི་པ་ངན་སོང་ལས་སྒྲོལ་བའི་སྒྲོལ་མ་ནི། སྐྱབས་སེམས། ཤུ་ནྱ་ཏ༔ པད་ཟླའི་སྟེང་དུ་ཏཱཾཿ ལས་བཅོམ་ལྡན་འདས༔

མར་གད་མདོག་ཅན་ཞལ་གཅིག་ཕྱག་བཞི་མ དང་པོ་ལྕགས་ཀྱུས་དབུགས་འབྱིན་མཆོག་སྦྱིན་གཡས༔ ཞགས་པ་ཨུཏྤལ་གཡོན་འཛིན་རིན་ཆེན་བརྒྱན༔ ན་
བཟའ་དཀར་པོ་སེམས་དཔའི་སྐྱིལ་ཀྲུང་བཞུགས༔ ཏཱཾཿ  རྒྱལ་བ་རྣམས་ཀྱི་མཛད་ཕྲིན་བཅོམ་ལྡན་མས༔ ཐུགས་རྗེ་ཆེན་པོས་ངན་སོང་ལས་སྒྲོལ་ཞིང་༔
སེམས་ཅན་སྡུག་བསྔལ་སྦྱང་བའི་རྗེ་བཙུན་མ༔ སྒྲོལ་མ་འགྲོ་བའི་དོན་དུ་གཤེགས་སུ་གསོལ༔ བཛྲ་ས་མ་ཡ་ཛ་ཛ༔ ཏྭཾ༔ བདག་སོགས་འགྲོ་བའི་སྒྲིབ་པ་
པ་བཅོམ་སླད་དུ༔ རྟེན་དང་དབྱེར་མེད་རྟག་ཏུ་བཞུགས་སུ་གསོལ༔ ས་མ་ཡཱ་ཏིཥྛ་ལྷན༔ ན་མོ༔ མྱུར་མཛད་ཡེ་ཤེས་བརྩེ་བར་ཕྱག་འཚལ་ལོ༔ བདག་
སོགས་ལས་ཉོན་སྦྱང་བར་མཛད་དུ་གསོལ༔ ན་མོ་པུ་རུ་ཤ་ཡཱ་ཧོ༔ ཏྭཾ༔ བདེ་གཤེགས་མཛད་པས་འགྲོ་ལ་རྟག་ཏུ་གཟིགས༔ ཚོགས་གཉིས་རྫོགས་ཕྱིར་

༄༅། །མཆོད་ཚོགས་གྲངས་མེད་འབུལ༔ འབྲས་བུ་ནམ་མཁའི་གཏེར་བཞིན་མངོན་གྱུར་ནས༔ མྱུར་དུ་རྣམ་མཁྱེན་གོ་འཕང་མྱུར་ཐོབ་ཤོག༔
ཨོཾ་བཛྲ་ཨརྒྷཾ་ཨཱཿ  ཧཱུཾ༔ དེ་བཞིན་དུ། ཤཔྟའི་བར་དང༌། ཨོཾ་བཛྲ་རཱུ་པ་ཨཱཿ ཧཱུཾཿ  དེ་བཞིན་དུ། སྤཪྴེའི་བར། ཏཱཾཿ  རྗེ་བཙུན་བཅོམ་ལྡན་འདས་མ་དོན་གྱི་ལྷ༔ རིགས་
དྲུག་སྒྲིབ་པ་བཅོམ་པའི་ཐུགས་རྗེ་ཅན༔ ངན་སོང་དག་པའི་ས་ལ་སྦྱོར་མཛད་པའི༔ རྗེ་བཙུན་ཐུགས་རྗེ་ཅན་ལ་ཕྱག་འཚལ་བསྟོད༔ ཐུགས་ཀར་ཟླ་སྟེང་ཏྭཾམཐར་
སྔགས་ཀྱིས་བསྐོར༔ འོད་ཟེར་འཕྲོས་འདུས་སྐུ་ཡིས་དོན་གཉིས་བྱས༔ རང་ཉིད་དམ་ཡེ་སོགས། ན་མོ་ཨཱརྱ་ཨ་ཝ་ལོ་ཀི་ཏེ་ཤྭ་ར་ཡ༔ བོ་དྷི་སཏྭ་ཡ༔ མ་ཧཱ་སཏྭ་ཡ༔ མ་
ཧཱ་ཀ་རུ་ནི་ཀ་ཡཱ༔ ན་མོ་བྷ་ག་ཝ་ཏེ༔ ཨཱརྱ་ཏ་རེ༔ ཨོ་ཏ་རེ་ཏུཏྟཱ་རེ་ཏུ་རེ་བཱེེ་རེ་དུརྒ་ཏེ་ཨུཏྟ་ཏྲ་ཡཱ༔ ཧཱུྃ་ཧཱུྃ་ཧཱུྃ༔ སརྦ་དུཁ་ཏ་མོ་ཙ་ནི་བྷ་ག་ཝ་ཏི་དུརྒ་ཏ་ར་

ཎོ་མ་ཧཱ་ཡོ་གཉྩརི་ཧྲིཾ་ན་མོ་ཏུ་རེ་སྭཱ་ཧཱ༔ བཅུ་གསུམ་བཟླ། མཆོད་བསྟོད་འོད་ཞུ་བྱ། ༈ ཉེར་ལྔ་པ་སྒྲོལ་དཀར་ནི༔ སྐྱབས་སེམས། ཤུ་ནྱ་ཏ༔ པད་ཟླའི་སྟེང་དུ་ཧཱུཾ་
ལས་སྒྲོལ་དཀར་ནི༔ དཀར་སེར་སྔོ་བའི་ཞལ་གསུམ་ཕྱག་དྲུག་པ༔ ཞལ་རེ་སྤྱན་གསུམ་དབུ་སྐྲ་ཐོར་གཙུག་ཅན༔ ཐོད་སྐམ་ཟླ་ཕྱེད་དབུ་བརྒྱན་རིན་ཆེན་
བརྒྱན༔ གཡས་གསུམ་མཆོག་སྦྱིན་བགྲང་ཕྲེང་ཤེས་རབ་མདའ༔ གཡོན་གསུམ་པདྨ་ཨུཏྤལ་ཐབས་ཀྱི་གཞུ༔ བཅུ་དྲུག་ལོ་ལོན་ཕྱེད་སྐྱིལ་དར་བརྒྱན་ཀླུབས༔
ཧཱུཾ༔ སངས་རྒྱས་ཀུན་གྱི་ཕྲིན་ལས་བཅོམ་ལྡན་འདས༔ ཡེ་ཤེས་མཁྱེན་བརྩེའི་མཆོག་སྦྱིན་དངོས་གྲུབ་གཏེར༔ བཅོམ་ལྡན་དག་པའི་ཞིང་མཆོག་གར་བཞུགས་
ཀྱང་༔ བདག་སོགས་སྐྱོབས་ཕྱིར་མྱུར་དུ་གཤེགས་སུ་གསོལ༔ བཛྲ་ས་མ་ཡ་ཛ་ཛ༔ ཧཱུྃ༔ དད་པའི་གདུལ་བྱའི་ཞིང་འདིར་ཐུགས་བསྐྱེད་ཀྱི༔ མཁྱེན་

༄༅། །བརྩེའི་རྗེས་སུ་སྐྱོང་བར་བཞུགས་སུ་གསོལ༔ ས་མ་ཡཱ་ཏིཥྛ་ལྷན༔ ན་མོ༔ སྒོ་གསུམ་ཕྱག་འཚལ་ཀུན་མཁྱེན་དངོས་གྲུབ་སྩོལ༔
ན་མོ་པཱུ་རུ་ཤ་ཡ་ཧོ༔ ཨོཾ་བཛྲ་ཨརྒྷཾ་སོགས། རཱུ་པ་སོགས། ཧཱུྃ༔ བདེ་གཤེགས་རྒྱལ་བ་མཆོད་པའི་ཐུགས་རྗེ་ཡི༔ འགལ་རྐྱེན་ཀུན་བྲལ་མཐུན་རྐྱེན་ལྷུན་གྲུབ་
ཀྱི༔ གང་ཡང་རྒྱལ་བའི་མཛད་པ་ཇི་བཞིན་གྱི༔ ཁམས་གསུམ་ཆོས་ཀྱི་རྒྱལ་པོའི་ས་ཐོབ་ཤོག༔ ཧཱུྃ༔ རྒྱལ་ཡུམ་འདོད་པའི་མཆོག་སྦྱིན་བཅོམ་ལྡན་མ༔
ལྟཡེ་ཤེས་མཁྱེན་བརྩེའི་མངའ་བདག་མགོན་མཆོག་མ༔ རབ་དཀར་ཞལ་གསུམ་ཕྱག་དྲུག་གང་འདུལ་གྱི༔ བློ་གྲོས་མཆོག་སྦྱིན་མ་ལ་ཕྱག་འཚལ་བསྟོད༔ སྙིང་
ཀར་ཟླ་སྟེང་ཧཱུྃ་ལས་སྔགས་ཀྱིས་བསྐོར༔ ཨོཾ་ཨཱཙ་ལེ་ཨ་ནི་མརྟི་ཝ་རེ་ཧཱུྃ་ཧཱུྃ་ཕཊ་ཕཊ་སྭཱ་ཧཱ༔ བསྐོར་བའི་སྔགས་ལས་འཁོར་བའི་འོད་ཟེར་གྱིས་འཕྲོ་འདུའི་ལས་བྱེད་པར་བསམ༔ ཧཱུཾ༔

ཕྱི་ནང་གཟུགས་སྣང་ལྷ་དང་སྒྲ་གྲག་སྔགས༔ དྲན་རྟོག་ཏིང་འཛིན་ལམ་ཁྱེར་བསྔོ་སྨོན་བསམ༔ རང་ཉིད་དམ་ཡེ་སོགས། ཉེར་ལྔ་བཟླ། མཆོད་བསྟོད་བྱ། བསྐུལ་པ་ནི། ཧཱུཾ༔ མཁྱེན་
བརྩེའི་ལྷ་མཆོག་ཐུགས་དམ་གནད་ནས་བསྐུལ༔ བསམ་པ་ལྷུན་གྲུབ་ཆོས་བཞིན་མྱུར་འགྲུབ་མཛོད༔ འོད་ཞུ་བྱ། ༈ ཉེར་དྲུག་པ་ནོར་རྒྱུན་མ་ནི། སྐྱབས་
སེམས། ཤུ་ནྱ་ཏ༔ ཧྲཱིཿ  པད་ཟླའི་སྟེང་དུ་བཾ་ལས་ནོར་རྒྱུན་མ༔ སྐུ་མདོག་སེར་མོ་ཞལ་གཅིག་ཕྱག་གཉིས་ཀྱིས༔ མཆོག་སྦྱིན་འབྲས་སྙེ་རིན་ཆེན་བུམ་
པ་འཛིན༔ དར་དང་རིན་ཆེན་བརྒྱན་རྫོགས་སྐྱིལ་ཀྲུང་བཞུགས༔ བཾཿ  རྒྱལ་བའི་ཕྲིན་ལས་ལྷ་མོ་ནོར་གྱི་རྒྱུན༔ བདག་སོགས་འགྲོ་བའི་དོན་དུ་གཤེགས་
སུ་གསོལ༔ བཛྲ་ས་མ་ཡཱ་ཛ་ཛ༔ བཾཿ  དད་པའི་གདུལ་བྱ་འབྱོར་བས་སྐྱོང་བའི་ཕྱིར༔ རྟེན་མཆོག་གནས་འདིར་བརྟན་པར་བཞུགས་སུ་གསོལ༔ ས་

༄༅། །མ་ཡཱ་ཏིཥྛ་ལྷན༔ ན་མོ༔ ནོར་གྱི་རྒྱུན་མ་གར་བཞུགས་འབྱོར་བའི་གཏེར༔ འདིར་བཞུགས་འབད་མེད་ལྷུན་གྲུབ་སྩོལ་ཕྱག་འཚལ༔
ན་མོ་པུ་རུ་ཤ་ཡ་ཧོ༔ བཾཿ  བསོད་ནམས་ཞིང་གྱུར་ནོར་གྱི་རྒྱུན་མ་ལ༔ ཚོགས་གཉིས་ཡེ་ཤེས་དངོས་གྲུབ་བསྐུལ་བའི་ཕྱིར༔ འབྱོར་ཚོགས་སེམས་བསྐྱེད་
དག་པའི་མཆོད་པ་ཆེ༔ བཞེས་ནས་འདོད་རྒུ་ལྷུན་གྲུབ་དངོས་གྲུབ་སྩོལ༔ ཨོཾ་ཨརྒྷཾ་སོགས། རཱུ་པ་ཤཔྟ༴ མ་ཧཱ་སརྦ་པཉྩ་ཨམྲྀ་ཏ་གུ་བྱེ་བ་ལཾ་ཏ་ལ་ཁཱ་ཧི༔
བཾཿ  ནོར་གྱི་རྒྱུན་མ་རྒྱས་པའི་མདངས་རྒྱས་མ༔ མི་ཟད་རིན་ཆེན་གཏེར་གྱི་བུམ་པ་ཡི༔ གང་ལ་འདོད་པའི་རེ་བ་རྫོགས་མཛད་མ ནོར་བདག་ཐུགས་
རྗེ་ཅན་ལ་ཕྱག་འཚལ་བསྟོད༔ བསྐུལ་པ་ནི༔ བཾཿ  རྒྱལ་བ་རྣམས་ཀྱི་ཕྲིན་ལས་མོ༔ འདོད་པའི་བསམ་པ་ལྷུན་གྲུབ་ཀྱིས༔ སྒྲུབ་པའི་འབྲས་བུ་མཆིས་པར་

མཛོད༔ ལྷ་མི་ཁམས་གསུམ་སྲིད་གསུམ་བསྡུས༔ བསམ་པ་ལྷུན་གྲུབ་དངོས་གྲུབ་སྩོལ༔ ཐུགས་ཀར་ཟླ་སྟེང་བཾ་སེར་པོའི་མཐར་སྔགས་ཀྱིས་གཡོན་དུ་བསྐོར་བར་བསམ་
ལ༑ རང་ཉིད་དམ་ཡེ་སོགས། ཨོཾ་ཤྲཱི་བ་སུ་ནི་དྷ་ནི་ཀྵེེ་ཏྲི་སྭཱ་ཧཱ༔ བརྒྱ་རྩ་བཟླ། མཆོད་བསྟོད་འོད་ཞུ་བྱ། ༈ ཉེར་བདུན་པ་དོན་ཡོད་གྲུབ་པའི་སྒྲོལ་མ་ནི། སྐྱབས་སེམས།
ཤུ་ནྱ་ཏ༴ ཏྭཾཿ  པད་ཟླའི་སྟེང་དུ་ཚངས་པའི་སྟེང་༔ ཏཱཾཿ  ལས་སྒྲོལ་མ་ཆེན་མོ་སྐུ་མདོག་སེར༔ ཞལ་དགུ་བཅུ་དྲུག་ཕྱག་ལྡན་རྩ་ཞལ་བརྩེགས༔ གཡས་
ཞལ་ནག་པོ་ལྗང་གུ་སྔོན་པོ་རིམ༔ གཡོན་ཞལ་ལྗང་གུ་དམར་པོ་སྔོན་པོ་རིམ༔ སྟེང་ཞལ་དུད་ཁ་ཞལ་རེ་སྤྱན་གསུམ་གསུམ༔ རལ་གྲི་ཨུཏྤལ་མདའ་དང་
ལྕགས་ཀྱུ་དང་༔ དབྱུག་པ་གྲི་གུག་མི་འཇིགས་ཕྱག་རྒྱ་དང་༔ ཞགས་པ་དང་བཅས་སྡིགས་མཛུབ་གཡས་ནས་འཛིན༔ གཡོན་གྱི་ཕྱག་བརྒྱད་རིམ་བཞིན་ཐོད་

༄༅། །པ་གཞུ༔ ཁ་ཊྭཱཾ་རྡོ་རྗེ་དང་བཅས་ཞགས་པ་དང་༔ ཚངས་པའི་མགོ་བོ་རིན་ཆེན་བུམ་པ་འཛིན༔ དབུ་སྐྲ་གྱེན་བརྫེས་མི་མགོ་ལྔ་ལྔས་
བརྒྱན༔ ཐོད་རློན་དོ་ཤལ་དར་དང་རིན་ཆེན་བརྒྱན༔ གཡས་བརྐྱང་ཚངས་པ་གཡོན་བསྐུམ་དང་པོ་མནན༔ བར་དུ་དྲག་པོས་འཁོར་ལོ་འཛིན་པའི་ཁྲི༔ འགྲོ་
བ་སྐྱོབ་པའི་སྟོབས་བཞད་ལང་ཚོ་རྒྱས༔ ཨོཾ་ཨཱརྱ་པྲ་སནྣ་ཏ་ར་བཛྲ་ས་མ་ཡཱ་ཛ་ཛ༔ ཧྲཱིཿ  སངས་རྒྱས་ཀུན་གྱི་ཕྲིན་ལས་བཅོམ་ལྡན་འདས༔ ཡེ་ཤེས་དབྱིངས་
ཀྱི་གཙོ་མོ་རྗེ་བཙུན་མ༔ སྒྲོལ་མ་འགྲོ་བའི་དོན་དུ་གཤེགས་སུ་གསོལ༔ འདོད་དགུ་མཆོག་གི་དངོས་གྲུབ་སྩལ་དུ་གསོལ༔ བཛྲ་ས་མ་ཡཱ་ཛ་ཛ༔ ཏཱཾཿ 
བསྒྲུབ་མཆོག་བདག་གི་སྐྱབས་མགོན་གསོལ་བ་ཡི༔ འདོད་པའི་འབྲས་བུ་སྩོལ་ཕྱིར་བཞུགས་སུ་གསོལ༔ ས་མ་ཡཱ་ཏིཥྛ་ལྷན༔ ཐུགས་རྗེ་བརྩེ་ལྡན་རྗེ་བཙུན་

མར་ཕྱག་འཚལ༔ འབྲས་བུ་འདོད་པའི་བསམ་པ་རྫོགས་པར་མཛོད༔ ན་མོ་པུ་རུ་ཤ་ཡ་ཧོ༔ ཏཾ བསོད་ནམས་ཞིང་དུ་གྱུར་པའི་འཕགས་མ་ལ༔ འདོད་
འབྱུང་ས་བོན་མཆོད་པའི་སྤྲིན་ཚོགས་ཀྱིས༔ སེམས་བསྐྱེད་སྨོན་ལམ་འདོད་གསོལ་སོ་ནམ་གྱིས༔ འབྲས་བུ་མཆོག་ཐུན་དངོས་གྲུབ་སྩལ་དུ་གསོལ༔ ཨོཾ་
བཛྲ་ཨརྒྷཾསོགས། རཱུ་པ་སོགས། ཏཾ ཡོན་ཏན་རྒྱས་མདངས་ཐེག་དགུའི་ཞལ་རས་ཀྱིས༔ གང་འདུལ་ཕྱག་མཚན་ཡོན་ཏན་མཚན་དཔེས་བརྒྱན༔ བསྒྲུབ་
པ་དོན་ཡོད་གྲུབ་པའི་བཅོམ་ལྡན་མ༔ རྗེ་བཙུན་སྒྲོལ་མ་ཆེན་མོར་བསྟོད་པར་བགྱི༔ ཐུགས་ཀར་ཟླ་སྟེང་ཏཱཾ་སེར་པོའི་མཐར་སྔགས་ཀྱི་གཡོན་བསྐོར་དུ་བསམ་ལ། རང་ཉིད་
དམ་ཡེ་སོགས། ཨོཾ་པྲ་སན་ནཱ་ཏ་རེ་ཨ་མྲྀ་ཏ་མུ་ཁི་ཨ་མྲྀ་ཏ་ལོ་ཙ་ནི་སརྦ་ཨརྠ་ས་དྷ་ནི་སརྦ་སཏཱ་ཝ་ཤཾ་ཀུ་རུ་ཧཱུྃ་ཧཱུྃ་ཕཊ༔ ཉེར་ལྔ་བཟླ། མཆོད་བསྟོད་དང་། འབྲུ་གསུམ་གྱིས་འོད་

༄༅། །ཞུ་བྱ། ལས་བུམ་སྒྲུབ། བསོད་ནམས་ཞིང་མཆོག་བསྐང་ཕྱིར་ཚོགས་འཁོར་ནི། རཾ་ཡཾ་ཁཾ༔ གཟུང་འཛིན་རབ་སྦྱང་ཡེ་ཤེས་བདུད་རྩིར་བསྒྱུར༔ ཨོཾ་ཨཱཿ ཧཱུཾ༔
ཧྲཱིཿ  གཟུང་འཛིན་གཉིས་སྣང་རང་གྲོལ་གཙང་སྨེ་བྲལ༔ དྲི་མེད་ཡེ་ཤེས་ཡོན་ཏན་བདུད་རྩིར་གྱུར༔ ཨོཾ་ཨཱཿ ཧཱུཾ་ཧྲཱི༔ ཧྲཱི༔ སྐྱེ་མེད་ཀློང་ལས་འགག་མེད་
ཡེ་ཤེས་ལྷ༔ གཉིས་མེད་ཚོགས་ལ་རོལ་ཕྱིར་གཤེགས་སུ་གསོལ༔ བསྐང་བ་ནི། ཉམས་པ་བསྐང་ཕྱིར་འབྱོར་ཚོགས་མཆོད་སྤྲིན་གྱིས༔ བདེ་གཤེགས་རྒྱལ་
བ་རྒྱ་མཚོའི་ཐུགས་དམ་བསྐང་༔ བླ་མ་ཡི་དམ་མཁའ་འགྲོའི་ཐུགས་དམ་བསྐང་༔ གནས་གཏེར་ཆོས་སྐྱོང་རྣམས་ཀྱི་ཐུགས་དམ་བསྐང་༔ ཐུགས་དམ་བསྐང་
གྱུར་དབང་དང་དངོས་གྲུབ་སྩོལ༔ བསྐང་བྱ་སྐོང་བྱེད་གཉིས་མེད་རང་གྲོལ་ཀློང་༔ དོན་གྱི་འགྱོད་ཚངས་བཤགས་པའི་སྐུར་བལྟའོ༔ ས་མ་ཡཱ་ཨཱཿ  སྐབས་

འདིར་སྤྲོ་ན་རང་གཞུང་གི་ཚོགས་ཕུད་བར་བཤགས་རྣམས་སྦྱར། ༈ {ཚོགས་ཕུད་དང་བར་པ་ནི། དང་པོ་ཕུད་ཀྱི་རྩ་གསུམ་ལྷ་ཚོགས་མཆོད། བར་དུ་ཕུད་ཀྱིས་དམ་ཚིག་ཉམས་ཆག་བཤགས།
ག་ན་ཙཀྲ་ས་མ་ཡ་ཤུདྡྷེ་ཨཱཿ  }་དཔེ་གཞན་ནས་བཙུད་པ་མཆན། གཉིས་འཛིན་བདག་འཛིན་གསོད་པའི་བམ་རོའི་ཚོགས༔ བདེ་གཤེགས་ཡེ་ཤེས་མཁའ་འགྲོ་སྲུང་མས་བཞེས།
ཁ་ཁ་ཁཱ་ཧི་ཁཱ་ཧི༔ སྐབས་འདིར་ཆོས་སྐྱོང་སྤྱི་སྒེར་གྱི་གསོལ་མཆོད་བཏང་། བདག་འཇུག་བླང་བར་བྱའོ།། ༈ གསུམ་པ་དབང་བསྐུར་བ་ནི། ཁྲུས་དང་སྲུང་བ་སྤྱི་བཤད་བཏང་ལ། ད་
ལམ་འདིར་ཆོས་རྒྱལ་སྲོང་བཙན་སྒམ་པོ་ཞེས་ཐུགས་རྗེ་ཆེན་པོའི་སྤྲུལ་པ་དེས༔ འཕགས་པའི་སྐུ་གཟུགས་མང་པོ་བཞེངས་པ་དང་༔ སྨིན་མཚམས་ནས་སྤྲུལ་
པའི་དགེ་སློང་ཨ་ཀར་མ་ཏི་ཞེས་བྱ་བ་སྤྲུལ་ཏེ༔ ཙནྡན་གོར་ཤི་ཀ་ལས་རང་བྱུང་དུ་འབྱུང་བའི་འཕགས་པ་བཅུ་གཅིག་ཞལ་གྱི་སྐུ་སོགས་སྤྱན་དྲངས་ཏེ། སྐྱེ་འགྲོ་

༄༅། །སྨིན་གྲོལ་གྱི་ལམ་ལ་བཀོད་ཕྱིར་ལྷ་ཐུགས་རྗེ་ཆེན་པོ་དང༌། སྔགས་ཡི་གེ་དྲུག་མ་བཟླས་ཏེ་རྣམ་མཁྱེན་གྱི་ལམ་ལ་བཀོད་དེ༔ སྒྲུབ་
ཐབས་བསྐྱེད་རྫོགས་ཀྱི་སྐོར་རྣམས་ར་ས་འཕྲུལ་སྣང་གི་དབུ་རྩེ་བར་མ་དང་། བྱང་སྒོའི་རྟ་མགྲིན་གྱི་ཞབས་འོག་སོགས་བོད་ཡུལ་གྱི་རི་བྲག་ཀུན་ལ་གཏེར་དུ་སྦ་
བར་མཛད་པ་དང༌། ཁྱད་པར་དུ་སྙན་བརྒྱུད་ཀྱི་སྐོར་འདི་རྣམས་མངའ་བདག་ཆོས་སྐྱོང་བའི་རྒྱལ་པོ་ཉིད་ཀྱིས་ཆོས་བློན་འགར་དམ་པ་ཞེས་ཕྲིན་ལས་ཀྱི་ཁ་ལོ་པ་
དེ་ཉིད་རྒྱ་ནག་ཏུ་ལྷ་མོ་ཁྲོ་གཉེར་ཅན་གྱི་རྣམ་འཕྲུལ་ལྷ་ཅིག་ཀོང་འཇོ་སྤྱན་དྲངས་བའི་སྐབས་སུ་གནང་ཞིང་། ཆོས་རྒྱལ་ཉིད་ཀྱི་ཞལ་གདམས་སྨོན་ལམ་དང་བཅས་
གཏེར་སྒྲོམ་སྤྱི་བོར་བཞག་སྟེ། ཁོ་བོ་སྲོང་བཙན་སྒམ་པོ་ནི་རྣལ་འབྱོར་ཆེན་པོ་འཕགས་པ་ཐུགས་རྗེ་ཆེན་པོའི་རྒྱུད་མཆོག་ལུང་དང་མན་ངག་གི་གདམས་པ་བདག་

གི་ཕྱིའི་ཐུགས་དམ་གྱི་ལྷ་ཉི་ཤུ་རྩ་ལྔ། ནང་གི་ལྷ་བཅུ་གསུམ། གསང་བའི་ཐུགས་དམ་གྱི་ལྷ་གསུམ་བློན་པོ་རང་ལ་ཆོས་སྐལ་དུ་བབ་པའི་དཀྱིལ་འཁོར་ཉི་ཤུ་
རྩ་ལྔ་སྤྱི་དང་བྱེ་བྲག་ཁ་འཐོར་དང་བཅས་པ་རང་ཉམས་སུ་བླངས་བས་ནུས་པ་ཐོན་པས་སྨོན་ལམ་གཏད་རྒྱ་དྲག་པོས་གཏེར་དུ་སྦོས་ཤིག་གསུངས་པ་དང་། ཡང་
དེ་ཉིད་ལས་དེ་ནས་གཏེར་དུ་སྦས་པའི་དགོས་ཆེད་གསུམ༔ སྤྱི་ཡང་རྒྱལ་རབ་བདུན་ནས་བདུད་སྤྲུལ་འབྱུང་༔ བྱེ་བྲག་འགྲོ་བ་ལོག་ལམ་ཁ་ཕྱིར་འཁྱར༔ ཁྱད་
པར་སྙིགས་མའི་གདུལ་དཀའ་ཤིན་ཏུ་གཅེས༔ དེ་ཕྱིར་གསང་བའི་རྒྱ་རྣམས་གཏེར་དུ་སྦོས༔ གཏེར་གནས་རྒྱ་ལ་འགྲོ་བའི་ལམ་ཁར་མཆིས༔ མ་འོངས་
རང་གི་སྤྱོད་པར་སྨོན་ལམ་ཐོབ༔ སྨོན་ལམ་དབང་གིས་དུས་སུ་སྤྱོད་པར་འབྱུང་༔ ཞེས་གདམས་ནས༔ མདོ་ཁམས་སྤམ་འབུམ་གྱི་ལྟེ་བ་བདེ་ཆེན་བྲག་དཀར་

༄༅། །གྱི་སྨད་ཆ་བྲག་ཕུག་ཆུ་སྲིན་ཁ་གདངས་འདྲ་བའི་ཀློང་དུ་སྙན་བརྒྱུད་ཐུགས་རྗེ་ཆེན་པོའི་སྐོར་སྐུ་ཚབ་དམ་རྫས་སོགས་གཏེར་དུ་སྦས་ཤིང་མ་
འོངས་རང་གིས་སྤྱོད་པར་སྨོན་ལམ་བཅས་རྒྱ་རིམ་པ་བདུན་དུ་གདབ་པར་བྱས་ནས་སྲུང་མ་སྲོག་བདག་གསུམ་དང་རེ་མ་ཏི་ལ་གཉེར་དུ་གཏད་པར་མཛད་པ་ལས།
ཕྱིས་རིག་འཛིན་ཆེན་པོ་ཀློང་གསལ་སྙིང་པོ་དེ་ཉིད་ཀྱིས་གདན་དྲངས་ཏེ་རང་གཞན་གྱི་དོན་བརླབ་པོ་ཆེར་མཛད་པ་ལས། གྲུབ་པའི་དབང་ཕྱུག་ནམ་མཁའ་རྒྱ་མཚོ་
ཞེས་སུ་གྲགས་པ་དེ་ཉིད་ནི། རྒྱལ་དབང་པདྨའི་གཏེར་ལུང་དུ་མ་ན་ཟིན་པ་དང༌། ཁྱད་པར་འདི་ཉིད་ཀྱི་ལུང་ལས། ནམ་མཁའ་རྒྱ་མཚོ་སེང་གེ་དབང་ཕྱུག་
གྲགས༔ ཡང་དག་ངེས་པའི་ལམ་གྱིས་སྤྱོད་པ་སྐྱོང་༔ ཞེས་དང༌། ཐུགས་རྗེ་ཆེན་པོ་ལས། ནུབ་བྱང་མཚམས་ན་རྒྱ་མཚོའི་མིང་༔ ཞི་དང་རྒྱས་ལ་སྤྱོད་

པ་འབྱུང་༔ ཞེས་གསུང་པའི་ཐུགས་རྗེ་ཆེན་པོའི་བཀའ་བབ་དེ་ཉིད་ཀྱི་དག་སྣང་དངོས་རྒྱུད་འོང་བའི་བཅུ་གཅིག་ཞལ་གྱི་སྐོར་རྣམས་མ་འོངས་ཀུན་ལ་སྤེལ་བའི་ལུང་
བྱང་དང་བཅས་པ་བྱུང་བས། བཀའ་བབ་ཆེན་པོ་དེ་ཉིད་ཀྱིས་བདག་ཅག་རྣམས་ཀྱི་འདྲེན་པ་དྲི་མེད་ཞིང་སྐྱོང་མགོན་པོ་ལ་གནང་། དེ་ནས་རིམ་པར་བརྒྱུད་
པ་འདི་ལའང་རྩ་བའི་དཀྱིལ་འཁོར་ལྔ། ཡན་ལག་གི་དཀྱིལ་འཁོར་ཉི་ཤུ་སྟེ་ཁྱོན་དཀྱིལ་འཁོར་ཉི་ཤུ་རྩ་ལྔར་བཞུགས་པའི་སྨིན་བྱེད་ཀྱི་སྐབས་སུ་བབ་པ་ཡིན་ཏེ།
དེ་ལ་དང་པོ་རྩ་བའི་དཀྱིལ་འཁོར་ལྔ་ལས། ཕྱི་སྒྲུབ་ཕྱག་སྟོང་སྤྱན་སྟོང་གི་སྨིན་བྱེད་ཞུ་བའི་དོན་དུ་དམིགས་ནས་མཎྜལ་ཕུལ༔ དེ་ནས་འཇུག་པ་ཞུ་བ་འདིའི་
རྗེས་ཟློས་མཛོད༔ ཨེ་མ་མགོན་པོ་དགོངས་སུ་གསོལ༔ བདག་ཉིད་འཕགས་པའི་དཀྱིལ་འཁོར་དུ༔ མགོན་པོའི་ཐུགས་རྗེ་འཛིན་པར་འཚལ༔ སྨིན་ཅིང་

༄༅། །སྒྲོལ་བར་ནུས་པའི་བཅུད༔ བདག་ལ་དབབ་པར་མཛད་དུ་གསོལ༔ བླ་མ་དང་དཀྱིལ་འཁོར་གྱི་ལྷས་གནང་བ་བྱིན་པར་མོས། ཧོ༔
འཁོར་བའི་གནས་ལ་མ་ཆགས་ཤིང་༔ བདེ་ཆེན་ཡེ་ཤེས་ཐོབ་འདོད་ན༔ འཕགས་པ་ཐུགས་རྗེ་ཆེན་པོ་ཡི༔ སྨིན་གྲོལ་བཅུད་ཀྱི་བདུད་རྩི་ཟུངས༔ དེ་
ནས་བླ་མ་དང་ཐ་མི་དད་པའི་འཕགས་པ་སྤྱན་རས་གཟིགས་ལ་རྩ་བ་གསུམ་གྱི་ལྷ་ཚོགས་ཀྱིས་བསྐོར་བ་མདུན་གྱི་ནམ་མཁར་དམིགས་ལ་རྒྱུད་སྦྱངས་ཕྱིར་ཡན་ལག་
བདུན་པ་ཚིག་རྗེས་དོན་འབྲང་རེ་འབུལ་བར་ཞུ། བླ་མ་རྩ་གསུམ་དཀྱིལ་འཁོར་ལྷར༔ ཕྱག་འཚལ་མཆོད་འབུལ་ཉེས་ལྟུང་བཤགས༔ ཡི་རང་ཆོས་འཁོར་
བསྐོར་བར་བསྐུལ། མྱ་ངན་མི་འདའ་རྟག་པར་བཞུགས༔ དགེ་བས་མཁའ་མཉམ་ལུས་ཅན་ཀུན༔ ཀུན་མཁྱེན་གོ་འཕང་མྱུར་འགྲུབ་ཤོག༔ ལན་གསུམ།

དེ་ནས་སྐྱབས་སེམས་ཡིད་ཀྱི་སྡོམ་པ་སྟབས་གཅིག་ཏུ་བླངས་པའི་དྲན་པ་ཉེ་བར་བཞག་སྟེ་རྗེས་ཟློས་མཛོད༔ ན་མོ༔ སྒོ་གསུམ་ཐུགས་རྗེ་ཆེན་པོར་སྐྱབས་སུ་
མཆི༔ མ་གྱུར་འགྲོ་བ་དྲངས་ཕྱིར་བསྒྲུབ་པར་བརྩམ༔ ལན་གསུམ། སྔགས་ཀྱི་སྡོམ་པར་གནས་འགྱུར་ཡོངས་རྫོགས་ཀྱི་དོན་གསལ་བཞིན་པས་རྗེས་ཟློས༴ ཇི་
ལྟར་སྔོན་གྱི་རྒྱལ་བ་སྲས་བཅས་དང་༔ རིག་འཛིན་མཁའ་འགྲོ་རྒྱ་མཚོའི་ཚོགས་རྣམས་ཀྱིས༔ ཕྱི་ནང་གསང་བ་མཆོག་གི་དམ་ཚིག་དང་༔ སྡོམ་པ་རྒྱ་མཚོ་
མཐའ་ཡས་བཟུང་བ་ལྟར༔ དེང་ནས་བདག་ཀྱང་ལམ་ཆེན་དེར་ཞུགས་ཏེ༔ འགྲོ་ལ་ཕན་ཕྱིར་དེ་དག་བཟུང་བར་བགྱི༔ ལན་གསུམ། ཡེ་ཤེས་དབབ་པ་ནི། ལས་ཆུ་
འཐོར་བས་སྟོང་སྦྱངས་སྤྱི་ལྟར་ལས། སློབ་མའི་ངོ་བོ་པད་ཀར་ཟླ་བའི་སྟེང་དུ་ཧཱུྃལས་ཐུགས་རྗེ་ཆེན་པོ་ནམ་མཁའི་རྒྱལ་པོ་ཆོས་སྐུའི་ཞལ་གསུམ་དཀར་པོ་འཛུམ་པ༔ དེ་

༄༅། །སྟེང་རྒྱས་པའི་ཞལ་གསུམ་བཞད་པ༔ དེ་སྟེང་དབང་གི་ཞལ་གཉིས་བརྩེ་བ༔ དེ་སྟེང་སྤྲུལ་སྐུའི་ཁྲོ་ཞལ་གཉིས་དྲག་པོ༔ དེ་སྟེང་ཨ་
མི་དྷེ་ཝ༔ རྩ་བའི་ཕྱག་བཅུའི་དང་པོས་ཐལ་མོ་སྦྱར་ཞིང་༔ གཡས་སུ་བགྲང་ཕྲེང་༔ འཁོར་ལོ༔ མཆོད་སྦྱིན༔ སྤྲུལ་སྐུ་དང་༔ གཡོན་པས་པདྨ༔
སྤྱི་བླུགས༔ རིན་པོ་ཆེ༔ གཞུ་འཛིན་པ༔ ལོངས་སྐུ་ཡན་ལག་གི་ཕྱག་སོ་བརྒྱད་ཀྱི་གཡས་བཅུ་དགུ་ན་རིན་པོ་ཆེའི་ཞགས་པ༔ ལྷུང་བཟེད༔ རལ་གྲི༔
རྡོ་རྗེ༔ རྒྱ་གྲམ༔ རིན་ཆེན༔ མེ་ཤེལ གཞུ༔ ལྕགས་མ༔ རྔ་ཡབ༔ ཕུབ༔ བུམ་པ༔ དགྲ་སྟྭ༔ ཕྲེང་བ༔ པད་སྔོན༔ སྤྱི་བླུགས༔
ཉི་མ༔ པད་དཀར་སྙེ་མ་འཛིན་པ༔ གཡོན་པས་སྤྲིན་དཀར༔ སྤྱི་བླུགས༔ པད་སེར༔ རལ་གྲི༔ དུང་དཀར༔ ཐོད་དབྱུག༔ ཕྲེང་བ༔ དྲིལ་

བུ༔ རྡོ་རྗེ༔ ལྕགས་ཀྱུ༔ བསིལ་ཡབ༔ སྤྲུལ་སྐུ༔ གཞལ་ཡས་ཁང་༔ གླེགས་བམ༔ འཁོར་ལོ༔ སྤྲུལ་གཟུགས༔ རྒུན་འབྲུ༔ པད་
དམར༔ རིན་ཆེན་ཟུར་བརྒྱད་འཛིན་པའོ༔ ཡན་ལག་སྤྲུལ་པའི་ཕྱག་སྟོང་རྩ་གཉིས་ཀྱི་མཆོད་སྦྱིན་འཁོར་ལོ་བསྒྱུར་བའི་རྒྱལ་སྲིད་དང་༔ སྤྱན་སྟོང་སངས་
རྒྱས་སྟོང་རྩ་གཉིས་ཀྱི་བརྩེ་བས་གཟིགས་པ་དར་དང་རིན་ཆེན་རི་དྭགས་ལྤགས་པས་བརྒྱན་ཅིང་༔ འགྲོ་བའི་དོན་ལ་བཞེངས་པའི་ཐུགས་ཀར་ཉི་ཟླའི་སྟེང་དུ་ཧྲཱིཿ  
གསལ་བ་ལས་འོད་ཟེར་འཕྲོས་པས་རང་བཞིན་གྱི་གནས་དང་ལྷོ་ཕྱོགས་པོ་ཏ་ལ་ནས་ཡེ་ཤེས་པ་ཐམས་ཅད་འཕགས་པ་ཐུགས་རྗེ་ཆེན་པོའི་རྣམ་པར་སྐུའི་བྱིན་རླབས་
ཀྱི་ངོ་བོ་སྐུ་ཆེ་བ་ནམ་མཁའི་མཐའ་དང་མཉམ་པ། འབྲིང་བ་རི་རབ་ཙམ། ཆུང་བ་ཡུངས་འབྲུ་ཙམ། གསུང་གི་བྱིན་རླབས་ཀྱི་ངོ་བོ་ཨཱ་ལི་ཀཱ་ལི་རྒྱ་ཡིག་དང་

༄༅། །བོད་ཡིག་གི་རྣམ་པ། ཐུགས་ཀྱི་བྱིན་རླབས་ཀྱི་ངོ་བོ་ས་བོན་དང་ཕྱག་མཚན་འོད་དང་འོད་ཟེར་མེ་རེ་བ། སྟེང་གི་ཆ་ལ་ཁ་བ་བུ་ཡུག་
འཚུབས་པ་ལྟ་བུ། བར་གྱི་ཆ་ལ་ཆོས་སྡེ་ཆེན་པོའི་དགེ་འདུན་འདུས་པ་ལྟ་བུ། འོག་གི་ཆ་ལ་སོས་ཀའི་ས་རླངས་རྡོལ་བ་ལྟར་བྱོན་ནས་ཁྱོད་རང་རྣམས་ལ་སིབ་
སིབ་ཀྱིས་ཐིམ་པ་རྡོ་ཚན་ལ་ཁ་བ་བབ་པ་ལྟ་བུའི་དད་མོས་ཆེན་པོ་བསྐྱེད་ཅིག ཧྲཱིཿ  རང་ཉིད་ཐུགས་རྗེ་ཆེན་པོ་སྒོམས༔ བླ་མ་ཐུགས་ཆེན་དབྱེར་མེད་ཀྱིས༔
ཐུགས་རྒྱུད་ནུས་པའི་འོད་ཟེར་བསྐུལ༔ ཕྱོགས་བཅུའི་སངས་རྒྱས་བྱང་སེམས་དང་༔ སྣང་མཐའི་སྐུ་གསུང་ཐུགས་ཡོན་གྱི༔ རིག་མདངས་དཔག་མེད་སློབ་
མར་ཐིམ༔ ཧྲཱིཿ ཧྲཱིཿ ཧྲཱིཿ  བཛྲ་ས་མ་ཡ་ཛ་ཛ༔ ཨེ་ཧྱ་ཧི་སོགས། རོལ་མོ་བཅས་ཀྱིས་སྤོས་བསྲེགས་པར་བྱའོ།། དམ་ཚིག་པ་ལ་ཡེ་ཤེས་པ་ཐིམ་པ་དེ་ཆུ་ལ་ཆུ་བཞག་པ་བཞིན་

བྱང་ཆུབ་སྙིང་པོའི་བར་དུ་བརྟན་པར་གྱུར་ཅིག༔ ཨོཾ་སུ་པྲ་ཏིཥྛ་བཛྲ་ཡེ་སྭཱ་ཧཱ༔ ཞེས་མེ་ཏོག་འཐོར། དེ་ནས་དངོས་གཞི་ལ། བླ་མ་དང་དབྱེར་མེད་པའི་ཇོ་བོ་ཐུགས་རྗེ་
ཆེན་པོས་དབང་གི་སྒོ་འཕར་གྱི་སྐལ་བཟང་རྣམས་རིམ་པར་ཕྱེ་བར་མོས་ལ། བུམ་པ་གཞལ་མེད་ཁང་གི་ནང་དུ་ཇོ་བོ་ཐུགས་རྗེ་ཆེན་པོའི་ལྷ་ཚོགས་ཀྱིས་བདུད་རྩིའི་
རྒྱུན་དབབ་པ་ཁྱོད་རང་གི་སྤྱི་བོར་བཞག་པས་ལུས་ཀྱི་སྒྲིབ་པ་སྦྱངས། ཕུང་ཁམས་ལྷར་དག བསྐྱེད་རིམ་བསྒོམ་པ་ལ་དབང་བར་གྱུར་པའི་མོས་པ་མཛོད༔
བུམ་པ་སྤྱི་བོར་བཞག་ལ། ཧྲཱིཿ  བུམ་པ་ལྷ་ཡི་གཞལ་ཡས་ཁང་༔ ཐུགས་རྗེ་ཆེན་པོ་སྐུ་ཡི་དབང་༔ སྐལ་ལྡན་ལུས་ལ་དབང་བསྐུར་བས༔ དཀྱིལ་འཁོར་ལྷ་
རྣམས་བསྒོམ་པར་དབང་༔ ཨོཾ་མ་ཎི་པདྨེ་ཧཱུཾ་ཧྲཱིཿ  ཀཱ་ཡ་ཨ་བྷི་ཥིཉྩ་ཨོཾཿ  མེ་ལོང་སྔགས་ཕྲེང་གི་བརྡ་དང་བཅས་གྲག་སྟོང་སྔགས་ཀྱི་དབང་གིས་ངག་གི་སྡིག་

༄༅། །སྒྲིབ་དག གྲག་ཚད་སྔགས་སུ་རྟོགས། སྔགས་བཟླས་པ་ལ་དབང་བར་གྱུར་པའི༔ མེ་ལོང་སྔགས་ཕྲེང་གཏད་ལ། ཧྲཱིཿ  གསལ་གྲག་
སྟོང་གསལ་སྔགས་ཀྱི་རྒྱུན༔ ཐུགས་རྗེ་ཆེན་པོ་གསུང་གི་དབང་༔ སྐལ་ལྡན་ངག་ལ་དབང་བསྐུར་བས༔ གསང་སྔགས་སྔགས་རྣམས་བཟླས་པར་དབང་༔
ཡིག་དྲུག ཝཱཀྐ་ཨ་བྷི་ཥིཉྩ་ཨཱ༔ མེ་ལོང་ཤེལ་གྱི་བརྡས་སྣང་སྟོང་འདུ་འབྲལ་མེད་པའི་དབང་གིས་ཡིད་ཀྱི་སྡིག་སྒྲིབ་དག རྟོག་པ་གང་ཤར་ཏིང་འཛིན་དུ་རྟོགས།
སྟོང་ཉིད་ཡེ་ཤེས་ཆེན་པོ་བསྒོམ་པ་ལ་དབང་བར་གྱུར་པའི༔ མེ་ལོང་དང་ཤེ་ལ་གཏད་ལ། ཧྲི༔ ཕྱི་ནང་གསལ་འགྲིབ་མ་འགགས་པའི༔ ཐུགས་རྗེ་ཆེན་པོའི་ཐུགས་
ཀྱི་དབང་༔ སྐལ་ལྡན་ཁྱོད་ལ་དབང་བསྐུར་བས༔ སྟོང་ཉིད་ཡེ་ཤེས་བསྒོམ་པར་དབང་༔ ཡིག་དྲུག ཙིཏྟ་ཨ་བྷི་ཥིཉྩ་ཧཱུྃ༔ སྐུ་ལས་སྐུ་དང་གསུང་མཆོག་ཡི་གེ་

དྲུག་མ་འཕྲོས་ཏེ་ཐིམ་པས་སྐུ་གསུང་ཐུགས་ཀྱི་ཡོན་ཏན་རྫོགས་ཤིང་ཕྲིན་ལས་འགྲོ་བ་འདུལ་བའི་དབང་ཐོབ་པར་གྱུར་པའི༔ སྐུ་དང་ཡིག་དྲུག་གཏད་ལ། ཧྲཱིཿ  གང་
ལ་གང་འདུལ་ཐབས་ཀྱི་སྐུརཿ གསུང་མཆོག་ཡི་གེ་དྲུག་མ་ཡི༔ ཡོན་ཏན་མ་ལུས་ཡོངས་རྫོགས་ནས༔ ཕྲིན་ལས་འགྲོ་བ་འདྲེན་པར་གྱིས༔ ཧྲཱིཿ  འཕགས་
པ་ཐུགས་རྗེ་ཆེན་པོ་ཡི༔ བསྐྱེད་རིམ་ཆུ་ཟླ་འཇའ་ཚོན་ལྟར༔ སྣང་ལ་རང་བཞིན་གཉིས་མེད་ཀྱི༔ སྒྱུ་མ་བྲག་ཆའི་རྣམ་པར་རོལ༔ ཧྲཱིཿ  རྫོགས་རིམ་
གང་ཤར་ཅིར་སྣང་གི༔ ངོ་བོ་སྣང་སྟོང་རང་གྲོལ་ལ༔ རྩོལ་མེད་ཡེངས་བ་མེད་པར་རོལ༔ དོན་གྱི་ཐུགས་རྗེ་ཆེན་པོ་ཡིན༔ དེས་གྲུབ་བོ།། ༈ གཉིས་
པ་ནང་སྒྲུབ་ནི། དེ་ཉིད་ཀྱི་ངོ་བོ་ལས་མ་འདས་ཤིང་བདེ་སྟོང་མཆོག་ཏུ་བསྐྱེད་པ་ལ་ཟབ་པ་ནང་སྒྲུབ་རྩ་ཕྱག་བརྒྱད་པ་སྟེ། ཆོས་སྐྱོང་བའི་རྒྱལ་པོའི་ཞལ་ནས།

༄༅། །ཟུང་འཇུག་བདེ་བ་ཆེན་པོའི་དབྱིངས༔ བདེ་ཆེན་ཡེ་ཤེས་བསྐྱེད་བྱེད་ལྷ༔ ཞེས་པའི་སྨིན་བྱེད་ཞུ་བའི་དོན་དུ་མཎྜལ༴ གསོལ་བ་
འདེབས༔ ཧྲཱིཿ  ཐུགས་ཆེན་དབྱེར་མེད་བླ་མ་དགོངས༔ ཐུགས་ཆེན་དཀྱིལ་འཁོར་ཀློང་འཇུག་གསོལ༔ གནང་སྦྱིན་ནི། སྐལ་ལྡན་ཚུར་ཤོག་དབང་དོན་ལོངས༔
ཐུགས་རྗེ་ཆེན་པོའི་ཟབ་བཅུད་ཟུངས། སྐྱབས་སེམས། སྡོམ་བཟུང་བྱ། ཡེ་ཤེས་དབབ་པ་ནི། པད་ཟླའི་སྟེང་དུ་ཧྲཱིཿ ལས་སྤྱན་རས་གཟིགས་དཀར་པོ་བཅུ་གཅིག་གི་རྩ་བའི་
ཞལ་གསུམ་སྐུ་དང་མཐུན་པར་འཛུམ་པ། དེའི་སྟེང་གི་ཞལ་གསུམ་སེར་པོ་བཞད་པ། དེའི་སྟེང་གི་ཞལ་གཉིས་དམར་པོ་བརྩེ་བ། དེའི་སྟེང་གི་ཞལ་གཉིས་
མཐིང་ནག་ཁྲོ་བ། དེའི་སྟེང་དུ་ཨ་མི་དྷེ་བའི་ཞལ་དམར་པོ་གཙུག་ཏོར་དང་བཅས་པ། ཕྱག་བརྒྱད་ཀྱི་དང་པོ་གཉིས་ཐུགས་ཀར་ཐལ་མོ་སྦྱར་བ། ལྷག་མ་

གཡས་གསུམ་ན་བགྲང་ཕྲེང༌། མཆོད་སྦྱིན་རྒྱ། འཁོར་ལོ་བསྣམས་པ། གཡོན་གསུམ་ན་པད་དཀར་སྤྱི་བླུགས། མདའ་གཞུ་བསྣམས་པ། དར་དང་
རིན་པོ་ཆེའི་བརྒྱན་ཅིང་ཞབས་གཉིས་མཉམ་པའི་སྟབས་ཀྱིས་བཞེངས་པ། རས་གསར་བའི་ཤམ་ཐབས་ཅན་རི་དྭགས་ཀྱི་ལྤགས་པས་ནུ་མ་གཡོན་པ་བཀབ་པ་ལ་
ཡུམ་གསང་བ་ཡེ་ཤེས་ཀྱི་ཌཱཀྐི་མ་སྐུ་མདོག་དཀར་ལ་དམར་བའི་མདངས་ཅུང་ཟད་ཆགས་པ་ཅན་འཁྱུད་པ། ཐུགས་དཀར་ཟླ་བའི་སྟེང་དུ་ཧྲཱིཿ དཀར་པོ་གསལ་བར་
གྱུར། སློབ་མའི་དད་མོས་ཀྱིས་བསྐུལ་བ་དང་བདག་མདུན་གྱི་ཐུགས་ཀའི་འོད་ཟེར་གྱིས་ཡེ་ཤེས་པ་སྤྱན་དྲངས་ཏེ་ཐིམ། ཧཱུྃ༔ ཆོས་སྐུ་སྣང་མཐའ་ལོངས་སྐུ་
སྤྱན་རས་གཟིགས༔ རྣལ་འབྱོར་བྱིན་གྱིས་བརླབས་ཕྱིར་གཤེགས་སུ་གསོལ༔ བཛྲ་ས་མ་ཡ་ཛ་ཛ༔ ཨེ་ཧྱེ་ཧི་སོགས་ཀུན་ལ་འགྲེས་ཤིང་བརྟན་པར་བྱ། ཆོས་སྐྱོང་བའི་

༄༅། །རྒྱལ་པོའི་ཞལ་ནས། བླ་མའི་བུམ་པའི་བདུད་རྩི་སྐུའི་དབང་དང་༔ བྷནྡྷའི་བདུད་རྩིའི་གསུང་གསང་སྔགས་གསང་བའི་དབང་དང་།
ཐུགས་རྗེས་གབ་སྦས་མེད་པར་མན་ངག་གིས་རྟོགས་པར་རྒྱུད་ལ་སྐྱེད་པ་ཤེས་རབ་ཀྱི་སྟེ། དེ་ལྟར་གོ་བར་གྱིས་ཤིག་ཨཾ་གསུངས་པས། ཐོག་མར་བུམ་དབང་
གི་བྱ་བ་མཛད་པར་མོས། བུམ་པ་ཐོགས་ལ། ཧྲཱིཿ  ཐུགས་ཆེན་ཆོས་ཀྱི་བུམ་པ་འདིར༔ གང་ལ་གང་འདུལ་ཟབ་དོན་ལོངས༔ སྐུ་ཡི་རིགས་ཀྱི་དབང་ཐོབ་
ནས༔ འགྲོ་འདུལ་ཐབས་ལ་མཁས་པར་ཤོག༔ ཨོཾ་ཨཱཿ ཧཱུཾ་ཧྲཱིཿ  ཨོཾ་མ་ཎི་པདྨེ་ཧཱུྃ༔ ཀཱ་ཡ་ཨ་བྷི་ཥིཉྩ་ཨོཾ༔ ཐུགས་ཆེན་ཡབ་ཡུམ་གྱི་བྱང་སེམས་བྷནྡྷའི་
སྐྱོགས་ཀྱིས་མགྲིན་པར་བཞག་པ་གསང་དབང་གི༴ བྷནྡྷ་མགྲིན་པར་བཞག་ལ། ཧཱུྃ༔ ཐུགས་ཆེན་གསུང་དབྱངས་འགག་མེད་བྷནྡྷའི་ཁྱོན༔ ཆོས་ཀྱི་བདུད་རྩི་དོན་

གྱི་རོ་མྱང་ནས༔ གསུང་གི་རིགས་ཀྱི་དབང་མཆོག་བཅུད་ཐོབ་སྟེ༔ གསུང་གི་བདེན་པ་འགྲུབ་ཅིང་བཀའ་བཙན་ཤོག༔ རྩ་སྔགས། ཝཱཀྐ་ཨ་བྷི་ཥིཉྩ་ཨཱ
ཤེལ་རྡོས་དེའི་དབང་ངོ་སྤྱོད་པར་མོས། ཤེལ་གཏད་ལ། ཐུགས་ཆེན་ཐུགས་ཀྱི་རིག་མདངས་རྟེན་འབྲེལ་མཐུས༔ མཉམ་ཉིད་བདེ་བ་ཆེན་པོའི་ཀློང་གྱུར་ནས༔
གང་ཤར་འགག་མེད་སྣང་སྟོང་རོལ་པ་ཆེ༔ དོན་གྱི་འཕོ་འགྱུར་མེད་པའི་དབང་ཐོབ་ཤོག༔ རྩ་སྔགས། ཙིཏྟ་ཨ་བྷི་ཥིཉྩ་ཧཱུྃ༔ སྐུ་འཕྲོས་ཏེ་ཐིམ་པས་མཐོང་ཐོས་
རེག་པས་གྲོལ་བའི་དབང་ཐོབ་པར་མོས༔ སྐུ་གཏད་ལ། ཧྲཱིཿ  ཆོས་སྐུ་སྣང་བ་མཐའ་ཡས་ཀྱིས༔ འགྲོ་བ་འདུལ་བའི་ཕོ་ཉ་བ༔ ཐུགས་རྗེ་ཆེན་པོ་ཇི་ལྟ་
བུ༔ སྐལ་ལྡན་ཁྱེད་ཀྱི་དབང་ཐོབ་ཤོག༔ རྩ་སྔགས། སརྦ་ཨ་བྷི་ཥིཉྩ་ཧྲཱིཿ  མུ་ཏྲ་མཚན་ལྡན་ཡེ་ཤེས་ཀྱི་ཌཱཀྐི་མའི་ངོ་བོ་དང་སྦྱོར་བས་ཤེས་རབ་ཡེ་ཤེས་ཀྱི་

༄༅། །དབང་༔ རིག་ཙཀ་གཏད་ལ། ཧྲཱིཿ  ཤེས་རབ་ལས་བྱུང་རང་བྱུང་ཡེ་ཤེས་ཀྱིས༔ འཆིང་བའི་རྩ་མདུད་གྲོལ་བའི་རིག་མདངས་ཀྱིས
ཤེས་བྱ་སྣང་བ་རྒྱ་ཆེན་ཆོས་སྤྱོད་ཅིང་༔ འདོད་དོན་ལྷུན་གྱིས་གྲུབ་པའི་རྒྱུར་གྱུར་ཅིག༔ རྩ་སྔགས། ཛྙ་ན་གུ་ཧྱ་ཨ་བྷི་ཥིཉྩ༌ཧཱུྃ༔ དབང་དོན་གྱི་དཔེ་མཚོན་པ་ཚིག་
གི་དབང་ཐོབ༔ ཚིག་དབང་ནི། ཧྲཱིཿ  དོན་དམ་ཡེ་ཤེས་ཚིག་གིས་མི་རྟོགས་ཀྱང་༔ ཚིག་གི་བདུད་རྩི་མྱང་བའི་བཅུད་འཛིན་ཏེ༔ གང་ཤར་རང་གྲོལ་མཉམ་
ཉིད་ཆོས་ཀྱི་སྐུར༔ འགྲོ་རྣམས་ཡེ་ཤེས་སྙིང་པོའི་སར་སྦྱོར་ཞིག༔ ཨ་ཕཊ༔ དེས་གྲུབ་བོ།། ༈ གསུམ་པ་གསང་བསྒྲུབ་ནི། དབྱིངས་དང་ཡེ་
ཤེས་ཟུང་འཇུག་ཏུ་རྟོགས་པའི་ལྷ་ཁྱད་པར་དུ་འཕགས་པ་སྒྲུབ་པའི་ཐབས་ཟབ་མོ་སྟེ། བདེ་ཆེན་མ་སྐྱེས་རྫོགས་པའི་སྐུ༔ སྐུ་དང་ཡེ་ཤེས་རང་བྱུང་ལྷ༔ ཞེས་

པའི་སྨིན་བྱེད་ཞུ་བའི་དོན་དུ་མཎྜལ་ཕུལ༴ གསོལ་བ་འདེབས་པ༔ ཨེ་མ་བླ་མ་རིན་པོ་ཆེ༔ བདེ་ཆེན་ཡངས་པའི་གོ་ཕྱེས་ལ༔ སྨིན་པའི་དངོས་གྲུབ་སྩལ་
དུ་གསོལ༔ བདེ་ཆེན་དག་པའི་ལམ་བསྟན་འཚལ༔ ལན་དུ། ཧོཿ  ཆོས་དབྱིངས་དག་པའི་བདེ་ཆེན་ཞིང་༔ སྣང་བ་མཐའ་ཡས་ལྟ་འདོད་ན༔ དང་
པོ་ཕུང་ཁམས་སྨིན་པར་བྱ༔ དེ་ནས་རིམ་གཉིས་ལམ་ཡིན་སྤྱོད༔ སྐྱབས་སེམས་སྡོམ་གཟུང༌། ཡེ་ཤེས་དབབ་པ་ནི། པད་ཟླའི་སྟེང་དུ་ཧཱིདཀར་པོ་ལས་འཕགས་པ་སྤྱན་
རས་གཟིགས་དཀར་པོ་ཞལ་བཅུ་གཅིག་གི་རྩ་བའི་ཞལ་གསུམ་སྐུ་དང་མཐུན་པར་མཛད་པ། དེའི་སྟེང་གི་ཞལ་གསུམ་སེར་པོ་བཞད་པ། དེའི་སྟེང་གི་ཞལ་གཉིས་
དམར་པོ་བརྩེ་བ། དེའི་སྟེང་གི་ཞལ་གཉིས་མཐིང་ནག་ཁྲོ་བ། དེའི་སྟེང་དུ་ཨ་མི་དྷེ་ཝའི་ཞལ་དམར་པོ་གཙུག་ཏོར་དང་བཅས། ཕྱག་བརྒྱད་ཀྱི་དང་པོ་གཉིས་

༄༅། །ཐུགས་ཀར་ཐལ་མོ་སྦྱར་བ། ལྷག་མ་གཡས་གསུམ་ན་བགྲང་ཕྲེང༌། མཆོད་སྦྱིན་རྒྱ། འཁོར་ལོ་བསྣམས་པ། གཡོན་གསུམ་
ན་པད་དཀར། སྤྱི་བླུགས། མདའ་གཞུ་བསྣམས་པ་དར་དང་རིན་པོ་ཆེའི་བརྒྱན་ཅིང་ཞབས་གཉིས་མཉམ་པའི་སྟབས་ཀྱིས་བཞེངས་ཤིང་རས་གསར་པའི་
ཤམ་ཐབས་དང་རི་དྭགས་ཀྱི་པགས་པས་ནུ་མ་གཡོན་པ་བཀབ་པ། ཡུམ་གསང་བ་ཡེ་ཤེས་ཀྱི་ཌཱ་ཀི་མ་སྐུ་མདོག་དཀར་ལ་དམར་བའི་མདངས་ཅུང་ཟད་ཆགས་པ་
ཅན་འཁྱུད་པ། ཐུགས་ཀར་ཟླ་བའི་སྟེང་དུ་ཧཱུྃདཀར་པོ་གསལ་བར་གྱུར། སློབ་མས་དད་པའི་ཤུགས་བསྐྱེད་པ་དང་བདག་མདུན་གྱི་ཐུགས་ཀ་ནས་འོད་ཟེར་
འཕྲོས་པས་ཡེ་ཤེས་པ་སྤྱན་དྲངས་ལ་ཐིམ། ཧྲཱིཿ  ཕྱོགས་བཅུའི་བདེ་གཤེགས་མཁྱེན་བརྩེས་འགྲོ་དོན་དུ༔ གང་ལ་གང་འདུལ་མཛད་པ་བླ་མའི་སྐུར༔ ༔

ཐུགས་རྗེ་ཆེན་པོའི་རྣམ་པར་སྤྱན་འདྲེན་ནོ༔ བདག་སོགས་བྱིན་གྱིས་བརླབས་ཕྱིར་གཤེགས་སུ་གསོལ༔ བཛྲ་ས་མ་ཡ་ཛ་ཛ༔ ཧྲཱིཿ  སློབ་མ་འཕགས་པ་
སྤྱན་རས་གཟིགས༔ བླ་མ་ཐུགས་ཆེན་དབྱེར་མེད་ཀྱི༔ ཐུགས་རྗེས་རྒྱུད་རྣམས་ཡེ་ཤེས་བསྐུལ༔ སློབ་མར་བྱིན་གྱིས་བརླབ་ཏུ་གསོལ༔ ཧྲཱིཿ ཧྲཱིཿ ཧྲཱིཿ  བདེ་
ཆེན་མགོན་པོ་སྣང་མཐའ་ཡས༔ ཐུགས་རྗེ་ཆེན་པོ་འགྲོ་འདུལ་གྱིས༔ འདི་ལ་བྱིན་གྱིས་བརླབ་ཏུ་གསོལ༔ བཛྲ་ས་མ་ཡ་ཛ་ཛ༔ ཨེ་ཧྱ་ཧི་སོགས། བརྟན་
པར་བྱ། དབང་དང་པོས་ཕུང་ཁམས་སྨིན་པར་མོས། བུམ་པ་ཐོགས་ལ། ཧྲཱིཿ  བསྐྱེད་རིམ་བཅུད་ཀྱི་བུམ་པའི་རྒྱུན༔ སྐལ་ལྡན་ཕུང་པོ་ལྷ་ཡི་སྐུར༔ སྨིན་ལམ་
བསྐྱེད་པ་གྲོལ་བར་གྱིས༔ ཨོཾ་ཨཱཿ ཧཱུཾ་ཧྲཱིཿ  ཨོཾ་མ་ཎི་པདྨེ་ཧཱུཾ་ཧྲཱིཿ  ཀཱ་ཡ་ཨ་བྷི་ཥིཉྩ་ཧཱུྃ༔ དབང་གཉིས་པས་རྩ་རླུང་སྨིན་པར་མོས༔ བྷནྡྷ་མགྲིན་པར་བཞག་ལ། ཧྲཱིཿ 

༄༅། །བཟླས་པ་སྔགས་ཀྱི་འཁོར་ལོའི་རྒྱུན༔ སྐལ་ལྡན་ངག་དབང་སྔགས་ཀྱི་སྐུར༔ སྨིན་ལམའང་བཟླས་པར་གྲོལ་བར་གྱིས༔ རྩ་སྔགས།
ཝཱཀྐ་ཨ་བྷི་ཥིཉྩ་ཨཱ དེའི་དོན་ངོ་སྤྲད་པར་མོས། ཤེལ་གཏད་ལ། ཧྲཱིཿ  རྟོགས་པའི་ཏིང་ངེ་འཛིན་གྱི་རྒྱུན༔ སྐལ་ལྡན་ཡིད་དབང་རང་གྲོལ་སྐུར༔ སྨིན་
ལམ་མྱོང་བས་གྲོལ་བར་གྱིས༔ རྩ་སྔགས། ཙིཏྟ་ཨ་བྷི་ཥིཉྩ་ཧཱུྃ༔ སྐུ་འཕྲོས་ཏེ་ཐིམ་པས་སྤྲུལ་སྐུའི་འགྲོ་དོན་ནུས་པར༔ སྐུ་བྱིན་ལ། ཧྲཱིཿ  བླ་མ་ཐུགས་རྗེ་
ཆེན་པོའི་སྐུ༔ སྐུ་ཡིས་འགྲོ་བ་འདུལ་བར་དབང་༔ སྤྲུལ་པ་གྲངས་མེད་འགྱེད་ནུས་པའི༔ སྤྲུལ་སྐུས་འགྲོ་བའི་དོན་མཛད་ཤོག༔ རྩ་སྔགས། སརྦ་ནིརྨ་
ཀཱ་ཡ་ཨ་བྷི་ཥིཉྩ་ཧཱུྃ༔ ཡིག་དྲུག་འཕྲོས་ཏེ་ཐིམ་པས་ལོངས་སྐུའི་འགྲོ་དོན་ནུས་པར༴ ཡིག་དྲུག་གཏད་ལ། གསང་སྔགས་སྙིང་པོའི་ཡི་གེ་དྲུག༔ གསུང་གིས་འགྲོ་

བ་འདུལ་བར་དབང་༔ ཡན་ལག་དྲུག་ཅུའི་ཆོས་འཁོར་གྱིས༔ ལོངས་སྐུའི་འགྲོ་བའི་དོན་མཛད་ཤོག༔ རྩ་སྔགས། སརྦ་སཾ་བྷོ་ཀཱ་ཡ་ཨ་བྷི་ཥིཉྩ་ཧཱུྃ༔ དབང་
གསུམ་པ་ཐུགས་རྗེ་མན་ངག་གི་རྟོགས་པ་རྒྱུད་ལ་སྐྱེས་པར༔ ཧྲཱིཿ  ངོ་བོ་སྐྱེ་བ་མེད་པ་ལ༔ རང་བཞིན་འགག་མེད་ཅིར་ཡང་སྣང་༔ ཐུགས་རྗེ་རང་གྲོལ་
ཡེ་ཤེས་ཀྱིས༔ ཆོས་སྐུའི་འགྲོ་དོན་རྫོགས་མཛད་ཤོག༔ རྩ་སྔགས། དྷ་ཀཱ་ཡ་ཨ་བྷི་ཥིཉྩ་ཧཱུྃ༔ རྟེན་གཏོར་ལྷ་ཡི་རང་བཞིན་དུ་གནས་པས་བཀའ་ཡོངས་
རྫོགས་གཏད་པར་མོས། གཏོར་མ་སྤྱི་བོར་བཞག་ལ། ཧྲཱིཿ  ཐུགས་རྗེ་ཆེན་པོའི་དཀྱིལ་འཁོར་གྱི༔ བསྒྲུབ་པ་ཡན་ལག་ལས་ཚོགས་སོགས༔ གང་ལ་གང་འདུལ་
འགྲོ་བའི་དོན༔ སེམས་བསྐྱེད་བཅས་ནས་འབད་པར་གྱིས༔ ཡེ་དྷརྨཱས་མེ་ཏོག་འཐོར། དེས་གྲུབ་བོ།། ༈ བཞི་པ་གསང་བ་ཡེ་ཤེས་ནི། བདེ་སྟོང་གི་ཡེ་

༄༅། །ཤེས་བསྐྱེད་པའི་ཡེ་ཤེས་ཀྱི་མཁའ་འགྲོ་ཐམས་ཅད་གཅིག་བསྒྲུབ་པས་ཀུན་འགྲུབ་པ་ནི་གསང་བ་ཡེ་ཤེས་ཏེ༔ རྒྱལ་ཡུམ་ཡོངས་ཀྱི་སྙིང་
གི་ཁྲག༔ འཁོར་འདས་ཡོངས་ཀྱི་བཅུད་འདུས་ལྷ༔ ཞེས་པའི་སྨིན་བྱེད་ཞུ་བའི་དོན་དུ་མཎྜལ༔ གསོལ་བ་འདེབས༔ ན་མོ༔ བཀའ་དྲིན་མཉམ་མེད་
བླ་མ་རྗེ༔ བརྩེ་བས་རྗེས་ཟུངས་དབང་ཞལ་སྟོན༔ སྨིན་དང་གྲོལ་བའི་གདམས་པ་སྩོལ༔ ཡེ་ཤེས་མཐོང་བ་བསྟན་དུ་གསོལ༔ གནང་སྦྱིན་ནཾ། ཐབས་ཀྱི་
ཡེ་ཤེས་དགའ་བའི་དབྱིངས༔ ཡེ་ཤེས་མཁའ་འགྲོའི་དཀྱིལ་འཁོར་ཀློང་༔ འཇུག་པའི་དོན་ལ་མཉམ་སྦྱོར་བའི༔ ཡེ་ཤེས་སྣང་བ་ལམ་མེར་མཐོང་༔ སྐྱབས་
སེམས་སྡོམ་བཟུང་བྱ། ཡེ་ཤེས་དབབ་པ་ནི། པད་ཉིའི་སྟེང་དུ་ཧཱིདམར་ལས་གསང་བ་ཡེ་ཤེས་ཀྱི་ཌཱཀྐི་མ་དམར་མོ་ཅུང་ཟད་ཁྲོ་ཉམས་ཅན་ཕྱག་བཞིའི་གཡས་གྲི་ཁུག་དང་རལ་

གྲི༑ གཡོན་ཐོད་ཁྲག་དང་ཁ་ཊཾ་བསྣམས་པ། ཞབས་གཉིས་སྐྱིལ་ཀྲུང་གིས་བཞུགས་ཤིང་ཕྱག་རྒྱ་དྲུག་དར་དང་རུས་པ་རིན་པོ་ཆེས་བརྒྱན་པ། ཐུགས་ཀར་
ཟླ་གདན་ཧྲཱིཿ དམར་པོ་གསལ་བར་གྱུར། སློབ་མའི་དད་པའི་ཤུགས་བསྐྱེད་པ་དང་བདག་མདུན་གྱི་ཐུགས་ཀའི་འོད་ཟེར་གྱིས་ཡེ་ཤེས་པ་སྤྱན་དྲངས་ཏེ་ཐིམ། ཨེ་
ཧྱ་ཧི་སོགས། བརྟན་པར་བྱ། བུམ་དབང་གིས་བསྐྱེད་པའི་ས་བོན་བཞག་སྟེ་དཀྱིལ་འཁོར་བསྒོམ་པ་ལ་དབང་བར་མོས། བུམ་པ་ཐོགས་ལ། ཧྲཱིཿ  གསང་བ་ཡེ་ཤེས་
ཡངས་པའི་བུམ་པ་རུ༔ གསང་ཆེན་ཡེ་ཤེས་རྒྱུན་གྱིས་ལུས་སྨིན་ཏེ༔ སྐལ་ལྡན་བསྐྱེད་པའི་ས་བོན་སྤྲུལ་སྐུར་གྲོལ༔ དབང་ནུས་བཅུད་འདིར་དཀྱིལ་འཁོར་
བསྒོམ་ལ་ཟུངས༔ ཨོཾ་མ་ཎི་པདྨེ་ཧཱུྃ་ཧཱུྃ༔ དུ་མ་གུ་ཧྱ་ན་མ་སྭཱ་ཧཱ༔ ཧ་རི་ནི་ས་ཧཱུྃ༔ ཀ་ཡ་ཨ་བྷི་ཥིཉྩ་ཧཱུྃ༔ གསང་དབང་གིས་སྔགས་ཀྱི་ས་བོན་བཞག་

༄༅། །སྟེ་སྔགས་བཟླས་པ་ལ་དབང་༔ བྷནྡྷ་གཏད་ལ། ཧྲཱིཿ  གསང་བ་ཡེ་ཤེས་ཡངས་པའི་ཀཱ་པ་ལར༔ གསང་ཆེན་ཡེ་ཤེས་རྒྱུན་གྱིས་ངག་
སྨིན་ཏེ༔ སྐལ་ལྡན་བཟླས་པའི་ས་བོན་ལོངས་སྐུར་གྲོལ༔ དབང་ནུས་བཅུད་འདི་གསང་སྔགས་བཟླས་རྩོལ་ཟུངས༔ རྩ་སྔགས། ཝཱཀྐ་ཨ་བྷི་ཥིཉྩ་ཨཱཿ  དོན་
ངོ་སྤྱད་པ་ནི། ཤེལ་དང་རྡོ་རྗེ་མེ་ལོང་སྙིང་ཀར་བཞག་ལ། ཨ་ཕཊ༔ ཧཱུྃ༔ གསང་བ་ཡེ་ཤེས་ཡངས་པའི་མཁའ་ཀློང་ལས༔ གསང་ཆེན་ཡེ་ཤེས་གང་ཤར་རིག་མདངས་
ལྟོས༔ ཨ་ཨ་ཕཊ༔ ཤེར་དབང་གིས་དགའ་བཞིའི་རྩལ་རྫོགས་ཏེ་བདེ་ཆེན་རྟོགས་པར་མོས། ཤེས་རབ་ཡེ་ཤེས་ཀྱི་དབང་ནི། ཧྲཱིཿ  ཤེས་རབ་ལས་བྱུང་ཡེ་ཤེས་
དོན་གྱི་བཅུད༔ རོལ་བར་དགའ་བཞི་དབྱེར་མེད་རང་གྲོལ་གྱིས༔ ཡེ་ཤེས་བདེ་བ་ཆེན་པོའི་རྩལ་རྫོགས་ནས༔ ཁམས་གསུམ་ཆོས་ཀྱི་རྒྱལ་པོའི་ས་ཐོབ་ཤོག༔

ཨ་ཨཿ ཕཊཿ  རྩ་སྔགས། ཛྙཱ་ན་གུ་བྱེ་པྲ་ཛྙ་ཨ་བྷི་ཥིཉྩ་ཧཱུྃ༔ དེ་ཉིད་མཚོན་པ་ཚིག་དབང་གིས་རྫོགས་རིམ་གྱི་ས་བོན་བཞག་སྟེ་རིག་པ་སྐྱོང་བ་ལ་དབང་བར༴ ཚིག་
དབང་ནི། ཨ་ཨཱཿ  ཚིག་གིས་མི་མཚོན་ཚིག་གིས་དོན་ལ་སྤྱད༔ དོན་དམ་སེམས་ཉིད་གང་ཤར་རིག་མདངས་སྐྱོངས༔ དགག་སྒྲུབ་ཆེད་འཛིན་བཟོ་བཅོས་ངོས་
བཟུང་བྲལ༔ ཤར་ཚད་རང་གྲོལ་སྩོལ་མེད་ཡེང་མེད་ཀྱིས༔ འཕོ་འགྱུར་གཉིས་མེད་ལྷུག་པར་མཉམ་པར་ཞོག༔ ཨ་ཕཊ༔ སྐུ་འཕྲོས་ཏེ་ཐིམ་པས་མཛད་
པའི་ཕྲིན་ལས་བསམ་གྱིས་མི་ཁྱབ་པ་ལ་དབང་༔ སྐུ་བྱིན་ལ། ཧྲཱིཿ  གསང་བ་ཡེ་ཤེས་ཌཱཀྐི་མའི༔ ཐུགས་རྗེ་ཕྲིན་ལས་གང་འདུལ་གྱིས༔ མཛད་པ་ཇི་བཞིན་
སྐལ་ལྡན་གྱི༔ རྗེས་འཇུག་རྣམས་ཀྱི་ཡོངས་རྫོགས་ཤོག༔ རྩ་སྔགས། སརྦ་ཀརྨ་ཨ་བྷི་ཥིཉྩ་ཧཱུྃ༔ རྟེན་གཏོར་མཁའ་འགྲོ་དབྱེར་མེད་ཀྱིས་བཀའ་ཡོངས་རྫོགས་

༄༅། །ཐོབ་པར་མོས༔ གཏོར་མ་ཐོགས་ལ། ཧྲཱིཿ  གསང་བ་ཡེ་ཤེས་མཁའ་འགྲོ་མའི༔ དབང་བཞི་ཡོངས་རྫོགས་ཆ་ལག་སོགསཿ མ་
ལུས་ཡོངས་རྫོགས་ཀུན་ཚང་བའི༔ ཁ་བསྐང་གཏོར་མའི་དབང་རྫོགས་ཤོག༔ རྩ་སྔགས། སརྦ་ཨ་བྷི་ཥིཉྩཧཱུཾ༔ དེས་གྲུབ་བོ།། ༈ ལྔ་པ་འཇིག་རྟེན་
དབང་ཕྱུག་ནི༔ ཚེ་དཔལ་སྡུད་ཅིང་འཕེལ་བ་དང༌། མི་ཉམས་པར་བསྲུང་བཟློག་ལ་ཟབ་པ་ལོ་ཀི་ཤྭ་རི་ནི། འཕགས་མཆོག་གསང་ཡེ་ཚེ་ཡི་བདག༔ རིག་
ལྔ་སྲུང་བཟློག་དབང་ཆེན་སོགས༔ ཚེ་དང་ཡེ་ཤེས་འབྱུང་བའི་ལྷ༔ ཞེས་པའི་དེ་ཉིད་ཀྱི་དབང་བསྐུར་ཞུ་བའི་ཆེད་དུ་མཎྜལ་གསོལ་བ། ཨེ་མ་མགོན་པོ་
དགོངས་སུ་གསོལ༔ ཐུགས་རྗེ་ཆེན་པོའི་དཀྱིལ་འཁོར་དུ༔ འཆི་མེད་ཚེ་ཡི་དབང་མཆོག་སྩོལ༔སྨིན་ཅིང་གྲོལ་བར་མཛད་དུ་གསོལ༔ ལན་དུ༔ ལེགས་

འོངས་སྐལ་ལྡན་ཚུལ་བསྒྲུབ་ཅིག༔ འཆི་མེད་ཚེ་ཡི་དབང་མཆོག་སྦྱིན༔ སྐྱབས་སེམས་སྡོམ་བཟུང་བྱ། ཚུལ་མ་ཡིན་ལ་སྨྲ་མི་རུང་༔ རིམ་བཞིན་དབང་དོན་དམ་
ཚིག་ཟུངས༔ས་མ་ཡ་ཧོ༔ ཞེས་དུང་ཆུ་བླུད། ཡེ་ཤེས་དབབ་པ་ནི། པད་ཟླའི་སྟེང་དུ་ཧྲཱིཿ  དམར་པོ་ལས་སྤྱན་རས་གཟིགས་འཇིག་རྟེན་དབང་ཕྱུག་དམར་པོ་བགྲང་ཕྲེང་
དང་པདྨ་འཛིན་པ། ཞབས་གཉིས་སྐྱིལ་ཀྲུང་ཅན། གསང་ཡེ་དམར་མོ་འཁྲིལ་བ། གནས་ལྔར་ཚེ་བདག་རིགས་ལྔ། ཕྱོགས་བཞིར་རྟ་མགྲིན་རིགས་
བཞིས་བསྐོར་བ་ཐུགས་ཀར་ཧྲཱིཿ  དམར་པོ་གསལ་བར་གྱུར། སློབ་མའི་དད་མོས་ཀྱིས་བསྐུལ་བ་དང་བདག་མདུན་གྱི་ཐུགས་ཀའི་འོད་ཟེར་གྱིས་ཡེ་ཤེས་པ་སྤྱན་
དྲངས་ཏེ་ཐིམ། ཧྲཱིཿ  བདེ་ཆེན་དག་པའི་ཞིང་མཆོག་ནས༔ཚེ་ལྷ་རིགས་ལྔ་ཐུགས་རྗེ་ཅན༔ གནས་འདིར་ཚེ་ཡི་དབང་བྱིན་རླབས༔ འཆི་མེད་ཚེ་ཡི་

༄༅། །དངོས་གྲུབ་སྩོལ༔ བཛྲ་ས་མ་ཡ་ཛ་ཛ༔ ཨེ་ཧྱ་སོགས། བརྟན་པར་བྱ། བུམ་པར་ཚེ་ཡི་རྒྱུན་གྱིས་བལྟམས་ཏེ་བསྐུར་བས་ཟག་བཅས་
ཀྱི་འབྱུང་ལུས་ལྷར་སྨིན་པའི་མོས་པ་མཛོད། བུམ་པ་ཐོགས་ལ། ཧྲཱིཿ   ཡེ་ཤེས་བུམ་པ་ཚེ་ཡི་རྒྱུན༔ སྐལ་ལྡན་ལུས་ལ་བཅུད་འབོ་བའི༔ ཟག་བཅས་འབྱུང་
བ་ལྷར་སྨིན་ནས༔ འཆི་མེད་ཚེ་ཡི་དབང་ཐོབ་ཤོག༔ ཨོཾ་མ་ཎི་པདྨེ་ཧཱུྃ་ཧྲཱིཿ   གླུ་ཧྱ་ཌཱཀྐི་ནི་སིདྡྷི་ཧཱུཾ༔ ཨོཾ་ཧཱུྃ་སྭཱ་ཨཱཾ་ཧཱ༔ བཛྲ་ཨ་ཡུ་ཥེ་ཧཱུྃ་ཎི་ཛ༔ ཛཿ  ཧཱུཾ་བཾ་
ཧོ༔ བཛྲ་རཏྣ་པདྨ་ཀརྨ་བྷུདྡྷ་ཌཱཀྐི་ནི་སྭཱ་ཧཱ༔ ཨོཾ་ཧྲཱིཿཔདྨ་ཏ་ཀྲྀཏ་བཛྲ་ཀྲོ་ཏ་ཧྱ་གྲྀ་ཝ་ཧུ་ལུ་ཧུ་ལུ་ཧཱུྃ་ཕཊ༔ ཝ་ཤཾ་ཀུ་རུ་ཡེ་སྭཱ་ཧཱ༔ ཨ་ར་ལི་ཧོ༔ ཛཿ  ཧཱུཾ་
བཾ་ཧོཿ  ཀཱ་ཡ་ཨ་བྷི་ཥིཉྩ་ཨོཾཿ  བྷནྡྷར་བྱང་སེམས་ཚེ་བཅུད་སྐྱིལ་བས་རྩ་རླུང་ཁམས་རྣམས་བརྗོད་བྲལ་གྲག་སྟོང་གི་སྔགས་སུ་སྨིན་པའི༴ བྷནྡྷ་གཏད་ལ། ཧྲཱིཿ

ཡེ་ཤེས་བྷནྡྷར་ཚེ་ཡི་རྒྱུན༔ སྐལ་ལྡན་ངག་ལ་བཅུད་འབོ་བའི༔ རྩ་ཁམས་རླུང་སེམས་སྔགས་སྨིན་ནས༔ འཆི་མེད་ཚེ་ཡི་དབང་ཐོབ་ཤོག༔ རྩ་སྔགས། ཝཱཀྐ་
ཨ་བྷི་ཥིཉྩ་ཨཱ བརྡ་དང་བཅས་དོན་རྒྱུད་སེམས་ལ་འཕོས་ཏེ་རྟོགས་པར་གྱུར་པའི༔ ཤེལ་དང་མེ་ལོང་གཏད་ལ། སྣང་སྟོང་གཉིས་མེད་ཚེ་ཡི་རྒྱུན༔ སྐལ་ལྡན་
རྒྱུད་ལ་བཅུད་འབོ་བའི༔ གང་ཤར་འགག་མེད་རང་གྲོལ་སྐུ༔ འཆི་མེད་ཚེ་ཡི་དབང་ཐོབ་ཤོག༔ རྩ་སྔགས། ཙིཏྟ་ཨ་བྷི་ཥིཉྩ་ཧཱུཾ༔ སྐུ་རྣམས་འཕྲོས་སྒོམ་
པའི་གནས་སོ་སོར་ཐིམ་པས་རྡོ་རྗེ་ལྟ་བུའི་སྐུ་བརྙེས་པར་མོས། གཙོ་བོའི་སྐུ་གཏད་ལ།ཧྲཱིཿ  ཐུགས་རྗེ་ཆེན་པོ་ཚེ་ཡི་ལྷ༔ སྐྱེ་འཆི་གཉིས་མེད་རྡོ་རྗེའི་སྐུ༔ སྐལ་
ལྡན་ཁྱོད་ལ་དབང་བསྐུར་བས༔ འཆི་མེད་ཚེ་ཡི་དབང་ཐོབ་ཤོག༔ རྩ་སྔགས། ཀཱ་ཡ་ཨ་བྷི་ཥིཉྩ་ཧཱུཾ༔ རིགས་ལྔའི་སྐུ་གཏད་ལ། ཧྲཱིཿ  རྒྱལ་བ་རིགས་ལྔ་ཚེ་ཡི་

༄༅། །ལྷ༔ སྐྱེ་འཆི་གཉིས་མེད་རྡོ་རྗེའི་སྐུ༔ སྐལ་ལྡན་ཁྱོད་ལ་དབང་བསྐུར་བས༔ འཆི་མེད་ཚེ་ཡི་དབང་ཐོབ་ཤོག༔ རྩ་སྔགས། རྟ་
མགྲིན་རིགས་བཞིའི་སྐུ་གཏད་ལ། ཧཱུཾ༔ རྟ་མགྲིན་རིགས་བཞི་ཚེ་ཡི་ལྷ༔ སྐྱེ་འཆི་གཉིས་མེད་རྡོ་རྗེའི་སྐུ༔ སྐལ་ལྡན་ཁྱོད་ལ་དབང་བསྐུར་བས༔ འཆི་མེད་ཚེ་
ཡི་དབང་ཐོབ་ཤོག༔ རྩ་སྔགས། ཚེ་འབྲང་སྣང་སྟོང་དབྱེར་མེད་ཀྱི་ཚེ་དཔལ་གྱི་ངོ་བོ་བྱིན་པར་མོས། ཚེ་གཏོར་གཏད་ལ། ཧྲཱིཿ འཆི་མེད་ཡེ་ཤེས་ཚེ་ཡི་རྟེན༔
བསྲུང་དང་བར་ཆད་བཟློག་པ་དང་༔ འཆི་མེད་ཚེ་ཡི་བཅུད་དབབ་པའི༔ འདུ་འབྲལ་མེད་པའི་དབང་ཐོབ་ཤོག༔ རྩ་སྔགས། བྷ་ལིངྟ་ཨ་བྷི་ཥིཉྩ་ཧཱུཾ༔ ཚེ་
ཡི་བཅུད་ལེན་རིལ་བུས་ཐབས་ཕུང་པོའི་ཆ་ཡི་ཚེ་ཉམས་པ་གསོས་པར༔ ཚེ་རིལ་གཏད་ལ། ཧྲཱིཿ ཟག་བཅས་རྫས་ལ་རྟེན་པ་ཡི༔ ཟག་མེད་ཚེ་ཡི་དངོས་གྲུབ་

ཐོབ༔ ཐབས་འདི་སྔོན་བྱོན་རྒྱལ་བས་མཛད༔ དེང་འདིར་ཁྱོད་ལ་དབང་བསྐུར་རོ༔ རྩ་སྔགས། ཨ་བྷི་ཥིཉྩ་ཧཱུཾ༔ ཚེ་ཡི་ངོ་བོ་བཏུང་བའི་རྒྱུན་གྱིས་ཤེས་རབ་
ཁམས་དབྱིངས་ཀྱི་ཆ་ཡི་ཚེ་ཉམས་པ་གསོས་པར བདུད་རྩི་བླུད་ལ། འཆི་མེད་ཚེ་ཡི་བདུད་རྩི་འདི༔ མྱོང་བས་ཕུང་ཁམས་སྨིན་པ་ཡི༔ ཟག་བཅས་ཟག་པ་མེད་
པའི་མཚོ༔ མངོན་དུ་གྱུར་པའི་དབང་ཐོབ་ཤོག༔ རྩ་སྔགས། ཨ་བྷི་ཥིཉྩ་ཧཱུཾ༔ དེས་གྲུབ་བོ།། ༈ དེས་རྩ་བའི་དཀྱིལ་འཁོར་ལྔ་པོ་གྲུབ་སྟེ། ད་
ཡན་ལག་གི་དཀྱིལ་འཁོར་གྱི་སྨིན་བྱེད་ལ་ཉི་ཤུ་རྩ་གཉིས་བཞུགས་པ་ནི། འཕགས་པ་ཐུགས་རྗེ་ཆེན་པོ་ཉིད་གང་འདུལ་གྱི་རོལ་པར་བརྟན་པ་བསམ་གྱིས་མི་ཁྱབ་
པ་ལས་དགོས་པའི་དབང་གིས་བྱེ་བྲག་གི་སྒྲུབ་སྐོར་དག་ཆོས་སྐྱོང་བའི་རྒྱལ་པོས་གནང་བ་སྟེ། དང་པོ་འཕགས་པ་དོན་ཡོད་ཞགས་པ་ནི་གཞན་གྱི་ལོག་རྟོག་བསལ་

༄༅། །བ་ལ་མཆོག་ཏུ་ཟབ་པ་ཡིན་ཏེ། གཞན་སྣང་ལོག་རྟོག་ཞི་མཛད་ཅིང་༔ ཆོས་ཉིད་ལམ་ལ་འགོད་པའི་ཕྱིར༔ ཞེས་གསུངས་པའི་
སྨིན་བྱེད་ཞུ་བའི་དོན་དུ་མཎྜལ༴ གསོལ་བ༴ ན་མོ༔ ཐུགས་ཆེན་མགོན་པོ་དགོངས་སུ་གསོལ༔ འཁོར་བའི་སྲིད་མཚོར་བསྒྲལ་བའི་གྲུ༔ བདག་
ལ་དབབ་པར་མཛད་དུ་གསོལ༔ དོན་གྱི་མཐོང་བ་བསྟན་དུ་གསོལ༔ སློབ་དཔོན་གྱིས། ཧོ༔ འཁོར་བའི་ཟོ་ཆུན་ཡང་འཁོར་ལས༔ ཐར་འདོད་སྨིན་གྲོལ་
ལམ་ཞུགས་འཚལ༔ ཆོས་སྤྱོད་ཡེ་ཤེས་ཤིང་རྟ་ལ༔ འཇུག་ནས་བདེ་ཆེན་ཞིང་དུ་ཁྲིད༔ སྐྱབས་སེམས་སྡོམ་བཟུང་བྱ། ཡེ་ཤེས་དབབ་པ་ནི། པད་ཟླའི་སྟེང་དུ་
པོ་ལས་ཐུགས་རྗེ་ཆེན་པོ་དོན་ཡོད་ཞགས་པ་དཀར་པོ་ཞལ་གཅིག་ཕྱག་གཉིས་པ་གཡས་དྲུག་མཆོག་སྦྱིན་གྱི་ཕྱག་རྒྱས་སངས་རྒྱས་སྤྲུལ་པའི་སྐུ། ནོར་བུའི་ཕྲེང་བ་

མདའ། མེ། རིན་ཆེན་སྣ་ཚོགས། འཁྲི་ཤིང་བསྣམས་པ། གཡོན་དྲུག་ན་པདྨ་དམར་པོ། རི་རབ་རྩེ་གསུམ་གཞུ་སྤྱི་བླུགས། དོན་ཡོད་པའི་འབྲུ་
ཡི་ཞགས་པ་འཛིན་པ། དར་དང་རིན་པོ་ཆེའི་རྒྱན་ཐམས་ཅད་རྫོགས་པ་ཞབས་སྐྱིལ་ཀྲུང་དུ་བཞུགས་པའི་ཐུགས་ཀར་ཧྲཱིཿདཀར་པོ་གསལ་བར་གྱུར། སློབ་དཔོན་
ཐུགས་རྗེ་ཆེན་པོ་དོན་ཡོད་ཞགས་པ་བསྒོམ་པའི་འོད་ཟེར་གྱིས་ཕྱོགས་བཅུའི་སངས་རྒྱས་ཀྱི་ཐུགས་རྒྱུད་བསྐུལ༔ ཡེ་ཤེས་ཐུགས་རྗེ་བྱིན་རླབས་སྐུ་ཡི་གེ་ཕྱག་མཚན་
གྱི་རྣམ་པ་སློབ་མ་ལ་ཐིམ༔ ཧྲཱིཿ བདེ་གཤེགས་མཁྱེན་བརྩེས་འགྲོ་ལ་རྟག་ཏུ་སྐྱོང་༔ རྒྱལ་བའི་མཛད་པ་འགྲོ་བའི་དོན་མཛད་ཕྱིར༔དོན་ཡོད་ཞགས་
པའི་རྣམ་པར་སྤྱན་འདྲེན་ནོ༔ རྣལ་འབྱོར་བྱིན་གྱིས་རླབས་ཕྱིར་གཤེགས་སུ་གསོལ༔ བཛྲ་ས་མ་ཡ་ཛ་ཛ༔ ཨེ་ཧྱ་ཧི་སོགས། བརྟན་པར་བྱ། བུམ་པ་ཐུགས་

༄༅། །རྗེའི་ཆུ་རྒྱུན་ལྡན་པའི་ནུས་པས་ལུས་ལྷ་རུ་སྨིན་པར་གྱུར་པའི་མོས་པས། བུམ་པ་ཐོགས་ལ། ཧྲཱིཿ ཐུགས་ཆེན་ཡེ་ཤེས་བུམ་པ་ན༔ ༔
ཐུགས་རྗེ་བརྩེ་བའི་བདུད་རྩིའི་བཅུད༔ བྱིན་རླབས་མཆོག་གིས་ལུས་སྒྲིབ་དག༔ ནུས་པ་ལྷ་རུ་སྨིན་པར་གྱུར༔ ཨོཾ་ཧྲཱིཿཏྲེ་ལོཀྱ་བི་ཛ་ཡ༔ ཨ་མོ་གྷ་པ་ཤ་
ཡཱཿ པྲ་ཏི་ཧ་ཏ་ཧཱུཾ༔ ཧ་ཧཱུྃ་ཕཊ་སྭཱ་ཧྲཱིཿ ཀཱ་ཡ་ཨ་བྷི་ཥིཉྩ་ཨོཾཿ བྷནྡྷ་བྱང་སེམས་རྒྱུན་ལྡན་མགྲིན་པར་བཞག་པའི་ནུས་པ་ངག་སྔགས་སུ་སྨིན་པར་མོས་པས༔
བདུད་རྩི་མགྲིན་པར་བཞག་ལ། ཐུགས་ཆེན་ཐུགས་རྗེ་ཡངས་པའི་སྣོད༔ ཡེ་ཤེས་བདུད་རྩིའི་ཆུ་རྒྱུན་གྱིསཿ བྱིན་བརླབས་མཆོག་གི་ངག་སྒྲིབ་དག༔ ནུས་པ་སྔགས་
སུ་སྨིན་པར་གྱུར༔ རྩ་སྔགས། ཝཱཀྐ་ཨ་བྷི་ཥིཉྩ་ཨཱ༔ ཤེལ་སྙིང་གར་བཞག་པའི་ནུས་པ་ཡིད་ཆོས་སྐུར་སྨིན་པར༔ ཤེལ་སྙིང་གར་བཞག་ལ། ཐུགས་ཆེན་ཡེ་ཤེས་

མཁའ་ཀློང་ལས༔ ཐུགས་རྗེ་བརྩེ་བའི་ཆུ་རྒྱུན་གྱི༔ བྱིན་རླབས་མཆོག་གི་ཡིད་སྒྲིབ་དག༔ ནུས་པ་རང་རྒྱུད་སྨིན་པར་གྱུར༔ རྩ་སྔགས། ཙིཏྟ་ཨ་བྷི་ཥིཉྩ་
ཧཱུཾ༔ ཨ་ཕཊ༔ ཨ་ཨཱཿ གཟུང་འཛིན་མཚན་མས་མ་བཅིངས་པར༔ དོན་གྱི་ངོ་བོ་མཐོང་བར་གྱིས༔ ཆེད་དུ་རྩོལ་བས་མ་སྒྲིབ་པར༔ འགག་མེད་
རྩོལ་མེད་ཡེངས་མེད་སྐྱོངསཿ ཨ་ཕཊ༔ སྐུ་འཕྲོས་ཐིམ་པས་འགྲོ་ཀུན་འདྲེན་པའི་དབང་ཐོབ་པར སྐུ་གཏད་ལ། ཧྲཱིཿ  ཐུགས་རྗེ་ཆེན་པོ་དོན་ཡོད་ཞགས་
པ་བཞིན༔ འགྲོ་བ་གང་འདུལ་མཛད་པའི་ཕྲིན་ལས་ཀྱིས༔ མཁའ་མཉམ་སེམས་ཅན་འདྲེན་པའི་དབང་ཐོབ་ནས༔འགྲོ་ཀུན་བདེ་ཆེན་གནས་སུ་དྲངས་པར་
ཤོག༔ རྩ་སྔགས། སརྦ་ཨ་བྷི་ཥིཉྩ་ཧྲཱིཿ རྟེན་གཏོར་ལྷའི་དཀྱིལ་འཁོར་གྱིས་བཀའ་ཡོངས་རྫོགས་གཏད་པར༔ གཏོར་མ་གཏད་ལ། ཧྲཱིཿ ཐུགས་རྗེ་ཆེན་པོ་

༄༅། །དོན་ཡོད་ཞགས་པ་ཡི༔ བསྙེན་སྒྲུབ་ཡན་ལག་ལས་ཚོགས་ཐ་དག་ཀུན༔ རླབས་ཆེན་སྤྱོད་པ་མ་ལུས་ཡོངས་རྫོགས་ནས༔ འགྲོ་བའི་
དོན་ལ་སྐྱོ་ངལ་མེད་པར་ཤོག༔ དབྱངས་གསལ་དང་ཡེ་དྷརྨཱས་མེ་ཏོག་འཐོར་ལ་བརྟན་པར་བྱ། དེས་གྲུབ་བོ།། ༈ གཉིས་པ་ནི། ཀླུ་དང་ས་བདག་གིས་འཆིང་བ་དང༌།
གཟུགས་མེད་ཀྱི་གནོད་པ་བསལ་བ་ལ་བསྔགས་པ་ཐུགས་རྗེ་ཆེན་པོ་ཧ་ལ་ཧ་ལ་སྟེ། ཀླུ་དང་ས་བདག་ལ་སོགས་པའི༔ འཆིང་བ་ཀུན་ལས་རྣམ་གྲོལ་བ༔ ཞེས་
པའི་སྨིན་བྱེད་ཀྱི་དོན་དུ་མཎྜལ་ཕུལ་གསོལ་བ་གདབ༔ ན་མོ༔ བཅོམ་ལྡན་འཕགས་མཆོག་མགོན་པོ་དགོངས༔ བཅོམ་ལྡན་མགོན་པོས་རྗེས་འཛིན་ཏེ།
ཐུགས་རྗེ་ཆེན་པོའི་དཀྱིལ་འཁོར་དུ༔ གཞུག་ནས་སྨིན་གྲོལ་དངོས་གྲུབ་སྩོལ༔ ལན་དུ། ཧོཿ རྒྱལ་བ་ཡེ་ཤེས་ཀློང་དུ་གཅིག་གྱུར་ཀྱང་༔ མཛད་པ་ཕྲིན་

ལས་ནུས་པ་སོ་སོར་སྣང་༔ རྗེས་འཇུག་བགེགས་ཞི་ཡེ་ཤེས་ཐོབ་འདོད་ན༔ ཐུགས་ཆེན་ཧ་ལ་ཧ་ལའི་དཀྱིལ་འཁོར་ཞུགས༔ སྐྱབས་སེམས་སྡོམ་བཟུང༌། ཡེ་ཤེས་
དབབ་པ་ནི། པད་ཟླའི་སྟེང་དུ་ཧྲཱིཿདཀར་ལས་ཐུགས་ཆེན་ཧ་ལ་ཧ་ལ་དཀར་པོ། གཡས་སྔོ། གཡོན་སེར། ཞལ་གསུམ་སྤྱན་གསུམ་གསུམ་བརྩེ་བས་གཟིགས་
པ༑ ཕྱག་དྲུག་གི་གཡས་གསུམ་མཆོག་སྦྱིན་དང་། བགྲང་ཕྲེང་མདའ་བསྣམས་པ། གཡོན་གསུམ་གྱི་དང་པོས་པུས་ཐད་དུ་ཡུམ་འདོད་པའི་ལྷ་མོར་འཁྲིལ་
བ༑ དེ་འོག་གཉིས་པད་དཀར་དང་གཞུ་བསྣམས་པ། ཐོད་པའི་ཕྲེང་བ་དང་ཟླ་བས་དབུ་ལ་བརྒྱན་པ། རིན་པོ་ཆེ་དང་རུས་པའི་རྒྱན་དྲུག་སྟག་ཤམ་གྱིས་
མཛེས་ཤིང་སྐྱིལ་ཀྲུང་དུ་བཞུགས་པའི་ཐུགས་ཀར་ཧྲཱིཿ  དཀར་པོ་གསལ་བར་གྱུར། སློབ་མའི་དད་པའི་ཤུགས་བསྐྱེད་པ་དང་བདག་མདུན་གྱི་ཐུགས་ཀའི་འོད་ཟེར་

༄༅།།གྱིས་ཡེ་ཤེས་པ་སྤྱན་དྲངས་ཏེ་ཐིམ༔ ཧྲཱིཿ དུས་གསུམ་ཕྱོགས་བཅུའི་ཞིང་ཁམས་ནས༔ བདེ་གཤེགས་རྒྱ་མཚོ་གནས་འདིར་བྱོན༔
རྗེས་སུ་འཇུག་པའི་སློབ་མ་ལ༔ ཐུགས་རྗེ་ཆེན་པོས་དབང་བསྐུར་སྩོལ༔ བཛྲ་ས་མ་ཡཱ་ཛ་ཛ༔ ཨེ་ཧྱ་ཧི་སོགས། བརྟན་པར་བྱ། ཐུགས་རྗེ་ཆེན་པོའི་བྱིན་རླབས་
ཀྱི་ཆུས་གདོས་ཕུང་ལྷ་རུ་སྨིན་པའི་དབང་༔ བུམ་པ་སྤྱི་བོར་བཞག་ལ།ཧྲཱིཿ ཐུགས་ཆེན་དབྱེར་མེད་བུམ་པ་ན༔ བྱིན་རླབས་མཆོག་གི་ཐུགས་རྗེའི་ཆུས༔ སྐལ་
ལྡན་ཕུང་པོ་ལྷ་ཡི་སྐུར༔སྨིན་པའི་དབང་མཆོག་ཐོབ་པར་ཤོག༔ ཨོཾ་བཛྲ་དྷརྨཱ་ཧྲཱིཿ ཀ་ཡ་ཨ་བྷི་ཥིཉྩ་ཨོ༔ ཡན་ལག་དྲུག་ཅུའི་བདུད་རྩིས་སྒྲ་གྲག་སྔགས་སུ་
གྱུར་པའི་མོས༔ བྷནྟ་མགྲིན་པར་བཞག་ལ། ཧྲཱིཿ  མཁྱེན་རབ་ཡངས་པའི་ཀཱ་པ་ལར༔ཡན་ལག་དྲུག་ཅུའི་བདུད་རྩིའི་ཆུས༔ སྐལ་ལྡན་ངག་དབང་སྔགས་ཀྱིས་

སྐུར༔སྨིན་པའི་དབང་མཆོག་ཐོབ་པར་ཤོག༔ རྩ་སྔགས། ཝཱཀྐ་ཨ་བྷི་ཥིཉྩ་ཨཱ༔ ཀློང་ཡངས་མཐའ་བྲལ་གྱི་རང་བཞིན་དགོངས་པའི་ཆུས་ཡིད་དབང་ཆོས་
སྐུར་གྱུར་པའི༔ ཤེལ་དང་རྡོ་རྗེ་སྙིང་གར་བཞག་ལ། ཀློང་ཡངས་མཐའ་བྲལ་རོལ་པ་ཆེ༔ དགོངས་པ་མི་ཟད་ཐུགས་རྗེའི་རྒྱུན༔ སྐལ་ལྡན་ཡིད་དབང་ཆོས་
དབྱིངས་སྐུར༔ སྨིན་པའི་དབང་མཆོག་ཐོབ་པར་ཤོག༔ རྩ་སྔགས། ཙིཏྟ་ཨ་བྷི་ཥིཉྩ་ཧཱུཾ༔ སྐུ་ཐིམ་པས་ཡབ་ཡུམ་གྱི་ཡོན་ཏན་ཡོངས་སུ་རྫོགས་པའི་དབང་༴
སྐུ་གཏད་ལ། ཧྲཱིཿ ཐུགས་རྗེ་ཆེན་པོ་ཧ་ལ་ཧ་ལ་དང་༔ དགྱེས་པའི་ཡུམ་མཆོག་ལྷ་མོ་སྒེག་མོ་ཡི༔ ཡོན་ཏན་ཡོངས་སུ་རྫོགས་པའི་དབང་མཆོག་ནི༔ སྐལ་
ལྡན་རྗེས་འཇུག་བུ་ལ་ཡོངས་རྫོགས་ཤོག༔ རྩ་སྔགས། སརྦ་གུ་ཎ་ཨ་བྷི་ཥིཉྩ་ཧཱུཾ༔ ཕྱག་མཚན་འཕྲོས་པ་ཐིམ་པས་བསྟན་འགྲོའི་དོན་ལྷུར་ལེན་པའི་དབང་༴ ཕྱག་

༄༅།།མཚན་ཡོངས་རྫོགས་གཏད་ལ། བསྟན་དང་འགྲོ་བའི་དོན་རབ་ཏུ༔ གང་ལ་གང་འདུལ་ཐུགས་རྗེ་ཡི༔ སེམས་བསྐྱེད་མཛད་པ་ཕྲིན་ལས་ཀྱི༔
འགྲོ་བའི་དོན་ལ་ཐབས་མཁས་ཤོག༔ ཡེ་དྷརྨཱས་མེ་ཏོག་འཐོར། སྒྲུབ་པའི་རྟེན་གཏོར་གྱིས་གདམས་དོན་ཡོངས་རྫོགས་གཏད་པའི་ཕྲིན་ལས་ཀྱི༔ གཏོར་མ་གཏད་ལ།
ཧྲཱིཿ གང་ལ་བརྟེན་པ་མཆོག་གི་ལམ༔ རྟེན་ཅིང་འབྲེལ་འབྱུང་རྟེན་འདི་ཡི༔ དབང་མཆོག་གདམས་དོན་བརྟན་པར་བྱ༔ ཕྲིན་ལས་ལྷུན་གྱིས་གྲུབ་པར་
ཤོག༔ སུ་པྲ་ཏིཥྛ་བཛྲ་ཡེ་སྭཱ་ཧཱ༔ ཡེ་དྷརྨཱས་མེ་ཏོག་འཐོར། དེས་གྲུབ་བོ།། ༈ གསུམ་པ་ནི། སྔོན་ལས་དང་འཕྲལ་རྐྱེན་གྱིས་བསྡུས་པའི་གེགས་འཚེ་ཐ་
དག་ལས་སྐྱོབ་པའི་རྒྱལ་ཡུམ་སྒྲོལ་མ་དཀར་མོ་ནི། སྔོན་གྱི་ལས་སམ་འཕྲལ་རྐྱེན་གྱི༔ རྣལ་འབྱོར་འཚེ་བ་དང་བྲལ་བ༔ འཆི་བ་བླ་བའི་སྒྲོལ་མ་དཀར༔

ཞེས་པའི་སྨིན་དབང་ཞུ་བའི་དོན་དུ༴ མཎྜལ༴ གསོལ་བ་འདེབས་པ༴ཧཱུཾ༔ བཅོམ་ལྡན་མགོན་པོ་ཚེ་ཡི་བདག དུས་མིན་འཆི་བའི་རྐྱེན་བཟློག་ནས
འཆི་མེད་ཚེ་ཡི་དབང་མཆོག་སྩོལ༔ སྐྱེ་འཆི་གཉིས་མེད་ཐབས་སྩོལ་ཞིག་ཞུས་པས། དུས་མིན་འཆི་བ་འཇོམས་པའི་ལྷ༔ འཆི་བ་བླ་བའི་སྒྲོལ་མ་ཡི༔
དཀྱིལ་འཁོར་ཀློང་དུ་འཇུག་པ་ན༔ སྐྱེ་འཆི་གཉིས་མེད་རྟོགས་པར་འགྱུར༔ སྐྱབས་སེམས་སྡོམ་བཟུང༌། ཡེ་ཤེས་དབབ་པ་ནི། པད་ཟླའི་སྟེང་དུ་ཏཱཾཿདཀར་པོ་ལས་སྒྲོལ་
མ་དཀར་མོ་མཆོག་སྦྱིན་དང་ཨུཏྤལ་བསྣམས་པ་ཞབས་གཉིས་སྐྱིལ་ཀྲུང་ཅན་གྱི་ཐུགས་ཀར་ཧཱུྃདཀར་གྱིས་མཚན་པར་གྱུར། སློབ་མའི་དད་པའི་ཤུགས་བསྐྱེད་པ་
དང་བདག་མདུན་གྱི་ཐུགས་ཀའི་འོད་ཟེར་གྱིས་ཡེ་ཤེས་པ་སྤྱན་དྲངས་ཏེ་ཐིམ། ཏཱཾཿ  རྒྱལ་བ་རྣམས་ཀྱི་མཁྱེན་བརྩེ་ཕྲིན་ལས་གཏེར༔ཡེ་ཤེས་མཆོག་གི་བཅོམ་

༄༅། །ལྡན་ཚེ་སྦྱིན་མ༔ འཆི་མེད་ཚེ་ཡི་རྡོ་རྗེ་འགྲུབ་པའི་གཏེརཿ རྗེ་བཙུན་བཅོམ་ལྡན་འདས་མ་གཤེགས་སུ་གསོལ༔ ས་མ་ཡ་ཛ་ཛ༔
ཨེ་ཧྱ་ཧི་སོགས། བརྟན་པར་བྱ། རྗེ་བཙུན་མའི་བུམ་བཅུད་ཀྱིས་སྤྲུལ་སྐུའི་ཚེ་མཆོག་གྲུབ་པར་མོས། བུམ་པ་ཐོགས་ལ། ཏཾ རྗེ་བཙུན་མ་ཡི་བུམ་པ་ནས༔ བྱུང་
བའི་ཡེ་ཤེས་ལྷར་སྨིན་ཏེ༔ བསྐྱེད་རིམ་སྤྲུལ་པ་བྱུང་བ་ཡི༔ འཆི་མེད་ཚེ་རུ་གྱུར་པར་ཤོག༔ ཨོཾ་ཨཱརྱ་ཏ་རེ་ཏུཏྟཱ་རེ་ཏུ་རེ་མ་མཱ་ཨཱ་ཡུ་པུཥྚིཾ་ཀུ་རུ་སྭཱ་ཧཱ༔ ཀཱ་ཡ་
ཨ་བྷི་ཥིཉྩ་ཨོཾཿ རྗེ་བཙུན་མའི་སྔགས་ཕྲེང་གིས་ལོངས་སྐུའི་ཚེ་མཆོག་གྲུབ༔ ཕྲེང་བ་ཐོགས་ལ། ཏྭཾ རྗེ་བཙུན་མ་ཡི་སྔགས་ཕྲེང་ལས༔ བྱུང་བའི་ཡེ་ཤེས་
ངག་སྨིན་ཏེ༔ བཟླས་པས་ལོངས་སྐུའི་དབུགས་རྒྱུ་ཡི༔ འཆི་མེད་ཚེ་རུ་འགྱུར་བར་ཤོག༔ རྩ་སྔགས། ཝཱཀྐ་ཨ་བྷི་ཥིཉྩ་ཨཱ རྗེ་བཙུན་མའི་ཡེ་ཤེས་ཀྱིས་

ཆོས་སྐུའི་ཚེ་མཆོག་གྲུབ༔ ཤེལ་གཏད་ལ། རྗེ་བཙུན་མ་ཡི་ཡེ་ཤེས་ཚེ༔ སྣང་སྟོང་རང་གྲོལ་ཡིད་སྨིན་ཏེ༔ ཏིང་འཛིན་ཆོས་སྐུ་རང་གྲོལ་གྱིས༔སྐྱེ་འཆི་
མེད་པའི་དོན་རྟོགས་ཤོག༔ རྩ་སྔགས། ཙིཏྟ་ཨ་བྷི་ཥིཉྩ་ཧཱུཾ༔ སྐུ་ཐིམ་པས་འགྲོ་དོན་མཉམ་པའི་ཚེ་མཆོག་གྲུབ༔ སྐུ་གཏད་ལ། ༐ དེ་ལྟར་ལུས་ནི་ལྷ་རུ་
སྨིན༔ ངག་ནི་རླུང་སེམས་ལོངས་སྐུར་གྲོལ༔ སེམས་ནི་ཆོས་སྐུའི་དགོངས་པ་རྫོགས༔ འགྲོ་དོན་རྗེ་བཙུན་མ་བཞིན་ཤོག༔ རྩ་སྔགས། སརྦ་ཀརྨ་ཨ་བྷི་
ཥིཉྩ་ཧཱུཾ༔ རྟེན་གཏོར་གྱི་ལྷ་ཡིས་འགྲོ་དོན་རྟག་བརྟན་དུ་མཛད་པར་མོས༔ གཏོར་མ་གཏད་ལ།ཏཱཾཿ  ཡོན་ཏན་ལས་བྱུང་ཕྲིན་ལས་ཀྱི༔ མཁའ་མཉམ་འགྲོ་
བའི་དོན་བྱ་བའི༔ འབད་མེད་ལྷུན་གྲུབ་གང་འཕེལ་གཏེར༔མི་གཡོ་རྟག་བརྟན་གོང་འཕེལ་ཤོག་རྩ་སྔགས། ཟག་པའི་འཆིང་བ་དང་བྲལ་བའི་བཅུད་

༄༅།།ལེན་གྱིས་དབང་༔ ཚེ་རིལ་གཏད་ལ། ཏྭཾ༔ ལོངས་སྤྱོད་ཟག་པ་མེད་པའི་ཟས༔ཕུང་པོར་བཅུད་ཀྱིས་འཚོ་མཛད་ཅིང་༔ ཟག་
བཅས་འཆི་བ་དང་བྲལ་ཞིང་༔ ཐབས་འདི་སྔོན་བྱོན་རྒྱལ་བས་མཛད༔ འབྱུང་བ་ཆ་སྙོམས་ཤིང་ཡེ་ཤེས་རྒྱས་པའི་བཅུད་ཀྱི་དབང་༔ བདུད་རྩི་བླུད་ལ།ཏཱཾཿ
འཆི་མེད་ཚེ་ཡི་བདུད་རྩི་ནི། ཕུང་པོ་འབྱུང་བ་བསྙམ་བྱེད་ཅིང་༔ སེམས་ལ་མི་རྟོག་ཡེ་ཤེས་རྒྱས བདེ་ཆེན་ཟུང་འཇུག་སྦྱོར་བའོ༔ དེས་གྲུབ་བོ།། ༈  
བཞི་པ་ནི། ལེགས་པའི་ཡོན་ཏན་ཐ་དག་གོང་འཕེལ་དུ་བསྐྱེད་པ་སྒྲོལ་མ་ཡིད་བཞིན་རྒྱལ་མོ་ནི༔ མི་མཐུན་ཕྱོགས་རྣམས་ཀུན་ཞི་ནས༔ ལེགས་པའི་ཡོན་
ཏན་རྒྱས་མཛད་མ༔ ཞེས་པའི་དབང་མཆོག་ཞུ་བའི་དོན་དུ་མཎྜལ༔ གསོལ་བ་འདེབས་པ༔ ཨེ་མ་འདྲེན་པ་བཀའ་དྲིན་ཅན༔ འཁོར་བ་སྒྲོལ་ནས་གཏན་

བདེའི་སར༔ ཡོན་ཏན་རིན་ཆེན་སྟོབས་མངའ་བའི༔ གོ་འཕང་བདག་ལ་དབབ་པར་མཛོད༔ ཞུས་པས། ཧོ༔ འཁོར་བ་སྒྲོལ་བའི་སྒྲོལ་མ་དཀར༔ ཕྲིན་
ལས་ཡིད་བཞིན་རྒྱལ་མོར་འཇུག༔ སྐྱབས་སེམས་སྡོམ་བཟུང་བྱ། ཡེ་ཤེས་དབབ་པ་ནི། པད་ཉིའི་སྟེང་དུ་ཏཱཾཿ  དཀར་པོ་ལས་སྒྲོལ་མ་ཡིད་བཞིན་རྒྱལ་མོ་དཀར་མོ་ཕྱག་བཞིའི་
དང་པོ་གཉིས་ཨུཏྤལ་དང་མཆོག་སྦྱིན། ཐ་མ་གཉིས་ན་མཆོག་སྦྱིན་བཅས་ནོར་བུ་དང་ཨུཏྤལ་འཛིན་པ། དར་དང་རིན་པོ་ཆེའི་རྒྱན་རྫོགས་པ་སྐྱིལ་ཀྲུང་དུ་བཞུགས་
པའི་ཐུགས་ཀར་ཏཱཾཿདཀར་པོ་གསལ་བར་གྱུར༔སློབ་མའི་དད་པའི་ཤུགས་བསྐྱེད་པ་དང་བདག་མདུན་གྱི་ཐུགས་ཀའི་འོད་ཟེར་གྱིས་ཡེ་ཤེས་པ་སྤྱན་དྲངས་ཏེ་ཐིམ
ཧཱུཾ༔ ཆོས་དབྱིངས་བདེ་གཤེགས་རྒྱལ་བའི་ཡུམ་མཆོག་སྐུར༔ མཁྱེན་བརྩེ་ཡེ་ཤེས་གཟིགས་པའི་སྤྱན་མངའ་བ༔ བདག་སོགས་རབ་གུས་གསོལ་བ་འདེབས་

༄༅། །པ་ཡི༔ མཁྱེན་བརྩེའི་དངོས་གྲུབ་སྩོལ་ཕྱིར་འདིར་གཤེགས་ཤིག༔ བཛྲ་ས་མ་ཡ་ཛ་ཛ༔ ཨེ་ཧྱ་ཧི་སོགས། བརྟན་པར་བྱ། བུམ་དབང་
གིས་འབྲས་བུ་སྤྲུལ་པའི་སྐུར་གྱུར་པའི་ས་བོན་བཞག་པར་མོས༔ བུམ་པ་ཐོགས་ལ། ཧཱུཾ༔ ཡེ་ཤེས་བཅུད་ཀྱི་བུམ་པ་ལསཿ བྱུང་བའི་ནུས་པས་ལུས་སྨིན་ཏེ༔
བསྐྱེད་རིམ་སྒོམ་པའི་ས་བོན་ལས༔ འབྲས་བུ་སྤྲུལ་པའི་སྐུར་གྱུར་ཏོ༔ ཨོཾ་ན་མཿཏ་རེ་མ་ནོ་ཧ་རེ་ཧཱུྃ་ཧ་ར་སྭཱ་ཧཱ༔ ཀཱ་ཡ་ཨ་བྷི་ཥིཉྩ་ཨོཾཿ སྔགས་ཕྲེང་གིས་
ལོངས་སྐར་གྱུར་པའི༔ ཕྲེང་བ་གཏད་ལ། ཧཱུཾ༔ ཡེ་ཤེས་བཅུད་ཀྱི་སྔགས་ཕྲེང་ལས༔ བྱུང་བའི་ནུས་པས་ངག་སྨིན་ཏེ༔ བཟླས་པ་སྔགས་ཀྱི་ས་བོན་ལས
འབྲས་བུ་ལོངས་སྤྱོད་རྫོགས་སྐུར་གྱུར༔ རྩ་སྔགས། ཝཱཀྐ་ཨ་བྷི་ཥིཉྩ་ཨཱ ཤེལ་དང་རྡོ་རྗེ་ཆོས་སྐུར་གྱུར་པའི་ས་བོན༴ ཤེལ་རྡོ་རྗེ་གཏད་ལ། ཧཱུཾ༔ ཡེ་ཤེས་

བཅུད་ཀྱི་རིག་མདངས་ལས༔ བྱུང་བའི་ནུས་པས་ཡིད་སྨིན་ཏེ༔ ཏིང་འཛིན་བསྒོམ་པའི་ས་བོན་ལས༔ འབྲས་བུ་ཆོས་ཀྱི་སྐུར་གྱུར་ཏེ༔ རྩ་སྔགས། ཙིཏྟ་
ཨ་བྷི་ཥིཉྩ་ཧཱུཾ༔ སྐུ་ཐིམ་པས་བསྟན་འགྲོའི་དོན་བྱེད་པའི་ས་བོན༔ སྐུ་ཐོགས་ལ། ཧཱུཾ༔ འཕགས་མ་ཡིད་བཞིན་རྒྱལ་མོ་ཡི༔ གང་ལ་གང་འདུལ་འགྲོ་བའི་དོན༔
མ་ལུས་ཡོངས་སུ་རྫོགས་པ་ཡི༔ བསྟན་དང་འགྲོ་བའི་དོན་བྱེད་ཤོག༔ རྩ་སྔགས། ཀཱ་ཡ་ཨ་བྷི་ཥིཉྩ་ཧཱུཾ༔ ཕྱག་མཚན་ཐིམ་པས་དོན་གཉིས་ཡོངས་སུ་རྫོགས་
པའི༔ ཕྱག་མཚན་གཏད་ལ། ཧཱུཾ༔ ཡིད་བཞིན་ནོར་བུ་དགོས་འདོད་འབྱུང་༔ ཨུཏྤལ་སྙེ་མས་གཞན་དོན་སྤྱོད༔ འཁོར་བ་དོང་སྤྲུགས་ཕྲིན་ལས་ཀྱི༔ དོན་
གཉིས་འདི་ལ་ཡོངས་རྫོགས་ཤོག༔ རྩ་སྔགས། ཀརྨ་གྷནྡྷེ་ཨ་བྷི་ཥིཉྩ་ཧཱུཾ༔ རྟེན་གཏོར་ལ་བཞུགས་པའི་ལྷ་ཡིས་བཀའ་གཏད་ཅིང་ཕྲིན་ལས་རྟག་ཁྱབ་ཀྱི་འཁོར་

༄༅།།ལོའི༴ གཏོར་མ་གཏད་ལ། ཧྲཱིཿ  རྗེ་བཙུན་བཅོམ་ལྡན་འདས་མ་ཡི༔ བསྙེན་དང་སྒྲུབ་པ་ལས་ཚོགས་ཀྱི༔ འགྲོ་དོན་འགག་མེད་
ལྷུན་གྲུབ་གཏེར༔ ཕྲིན་ལས་རབ་བརྟན་གོང་འཕེལ་ཤོག༔ ཡེ་དྷརྨཱས་མེ་ཏོག་འཐོར། དེས་གྲུབ་བོ།། ༈ ལྔ་པ་ནི། སྐུ་དང་ཡེ་ཤེས་རྒྱས་ཏེ་འདོད་པ་ཡིད་
བཞིན་འཇོ་བའི་ཆེད་དུ་སྤྲུལ་པ་ཐུགས་རྗེ་ཆེན་པོ་མགྲིན་སྔོན་སེར་པོ་ནི། སྐུ་དང་ཡེ་ཤེས་མཆོག་རྒྱས་པ༔ འདོད་པའི་བསམ་པ་ལྷུན་གྲུབ་ཀྱིས༔ ཞེས་པའི་
བ དབང་གི་ཡོན་དུ་མཎྜལ གསོལ་བ་འདེབས་པ༔ ན་མོ༔ ཐུགས་ཆེན་མགོན་པོ་དགོངས་སུ་གསོལ༔ འཕགས་པའི་སྐྱབས་འོག་ལ་འཇུག་ཅིང་༔ སྨོན་
པ་རྒྱས་པའི་དངོས་གྲུབ་མཆོག མགོན་པོས་བདག་ལ་སྩལ་དུ་གསོལ༔ སློབ་དཔོན་གྱིས། ཧོ༔ སངས་རྒྱས་ཀུན་གྱི་ཕྲིན་ལས་བདག༔ འཕགས་མཆོག་

ཐུགས་རྗེ་ཆེན་པོ་ཡི༔ ཡོན་ཏན་རྒྱས་པའི་མགྲིན་སྔོན་སེར༔ མཆོག་གི་དཀྱིལ་འཁོར་འདིར་ཞུགས་ཤིག སྐྱབས་སེམས་སྡོམ་བཟུང་། ཡེ་ཤེས་དབབ་པ་ནི། པད་ཟླའི་
སྟེང་དུ་ཧྲཱིཿ  སེར་པོ་ལས་ཐུགས་ཆེན་མགྲིན་སྔོན་སེར་པོ་ཕྱག་གཉིས་མཉམ་བཞག་གི་སྟེང་དུ་ཐོད་པ་ནོར་བུས་བཀང་བ་བསྣམས་པ། དར་དང་རིནྣས་བརྒྱན་པ་སྟག་
གི་པགས་པའི་ཤམ་ཐབས་ཅན། དབུ་ལ་ཟླ་བ་ཕྱེད་པའི་ཅོད་པཎ། རི་དྭགས་ཀྱི་པགས་པ་མཆོད་ཕྱིར་ཐོགས་པ། ཞབས་རྡོ་རྗེ་སྐྱིལ་ཀྲུང་ཅན། ཐུགས་
ཀར་ཧིསེར་པོ་གསལ་བར་གྱུར། སློབ་མའི་དད་མོས་དང་བདག་མདུན་གྱི་ཐུགས་ཀའི་འོད་ཟེར་གྱིས་ཡེ་ཤེས་པ་སྤྱན་དྲངས་ཏེ་ཐིམ། ཧྲཱིཿ དུས་གསུམ་ཕྱོགས་
བཅུའི་བདེ་གཤེགས་གནས་འདིར་བྱོན༔ སྐལ་ལྡན་སློབ་མའི་རྒྱུད་ལ་བྱིན་ཕོབ་ཅིག༔ བཛྲ་ས་མ་ཡ་ཛ་ཛ༔ ཨེ་ཧྱེ་ཧི་སོགས། བརྟན་པར་བྱ། བུམ་བཅུད་

༄༅། །མཁྱེན་རབ་ཡེ་ཤེས་རྒྱས་པའི་ཐུགས་རྗེའི་ངོ་བོས་ལུས་སྨིན་ནས། བུམ་པ་ཐོགས་ལ། མགྲིན་སྔོན་ལྷ་ཡི་བུམ་པ་ན༔ ཡོན་ཏན་
རྒྱས་པའི་ཐུགས་རྗེའི་ཆུ༔ དབང་བསྐུར་མཆོག་གིས་ལུས་སྨིན་ནས༔ ལྷ་དང་གཉིས་སུ་མེད་པར་ཤོག༔ ཨོ་སྤུ་ལིང་གཥཱ་ཧ་ས་ཀྵ༔ཀཱ་ཡ་ཨ་བྷི་ཥིཉྩ་ཨོཾཿ
མཁྱེན་རབ་ཀྱི་སྣོད་དུ་གསང་སྔགས་མ་ལུས་འདུས་པའི་ངོ་བོས་ངག་སྨིན་པར་བྷནྡྷ་བྱིན་ལ། ཧཱུྃ་ཧྲཱིཿ མཁྱེན་རབ་ཡངས་པའི་ཀ་པཱ་ལར༔ གསང་སྔགས་
འདུས་པའི་སྔགས་ཀྱི་ཆུ༔ དབང་བསྐུར་མཆོག་གིས་ངག་སྨིན་ནས༔ གྲགས་པ་སྔགས་དང་དབྱེར་མེད་ཤོག༔ རྩ་སྔགས། ཝཱཀྐ་ཨ་བྷི་ཥིཉྩ་ཨཱ བརྡ་ཡི་
ཆོས་ཀྱི་ཀ་དག་གི་དགོངས་པ་ཉོན་མོངས་གྲོལ་ཏེ་ཡིད་སྨིན་པར༴ ཤེལ་དང་རྡོ་རྗེ་སྙིང་གར་བཞག་ལ། ཧྲཱིཿ ཀ་དག་རང་གྲོལ་དགོངས་པའི་བཅུད༔ ཉོན་མོངས་རང་

གྲོལ་བདུད་རྩིའི་ཆུས༔ དབང་བསྐུར་མཆོག་གིས་ཡིད་སྨིན་ནས༔ ཡེ་ཤེས་མངོན་དུ་གྱུར་པར་ཤོག༔ རྩ་སྔགས། ཙིཏྟ་ཨ་བྷི་ཥིཉྩ་ཧཱུཾ༔ དེའི་དོན་ངོ་སྤྲད་
པར་མོས ཚིག་དབང་ནི།ཧྲཱིིཿ ཀ་དག་ངོ་བོ་འཁྲུལ་མེད་ཀྱང་༔ གང་ཤར་རང་གྲོལ་རྟོགས་པར་གྱིས༔ གྲོལ་ཞེས་འགྲོ་འོང་གཉིས་མེད་ཀྱི༔ མི་གཡོ་
གདེང་ཆེན་ཐོབ་པར་གྱིས༔སྐུ་ཐིམ་པས་འཕགས་པ་དང་ཡོན་ཏན་མཉམ་པརསྐུ་ཐོགས་ལ། ཧྲཱིཿ རྒྱལ་བ་ཐམས་ཅད་ཡེ་ཤེས་ཀློང་དུ་གཅིག ཆོས་
ཉིད་དོན་ལ་ཆ་ལུགས་ལས་འདས་ཀྱང་༔ ཐུགས་རྗེ་ཆེན་པོ་འགྲོ་འདུལ་མགྲིན་སྔོན་སེར༔འཕགས་མཆོག་འདི་དང་ཡོན་ཏན་མཉམ་པར་ཤོག༔ རྩ་སྔགས།
སརྦ་གུརྱ་ཨ་བྷི་ཥིཉྩ་ཧཱུཾ༔ གཏོར་མ་དང་ཐ་མི་དད་པའི་ལྷ་ཐིམ་པས་ཕྲིན་ལས་མི་ཟད་པའི་དབང་༔ གཏོར་མ་གཏད་ལ། ཧྲཱིཿ འཕགས་མཆོག་ཐུགས་རྗེ་ཆེན་པོའི་

༄༅། །སྐུ་གསུང་ཐུགས༔ཡོན་ཏན་ལས་བྱུང་ཐུགས་རྗེའི་ཕྲིན་ལས་ཀྱིས༔ མཁའ་མཉམ་འགྲོ་བ་འདྲེན་པའི་རྒྱུར་གྱུར་ནས༔ རབ་བརྟན་
ཕྲིན་ལས་གོང་དུ་འཕེལ་བར་ཤོག༔ དབྱངས་གསལ་ཡེ་དྷར་གྱིས་མེ་ཏོག་འཐོར༔ དེས་གྲུབ་བོ།། ༈ དྲུག་པ་ནི། ཆོས་ཉིད་མངོན་དུ་རྟོགས་ཤིང་ཆོས་ཀྱི་རྒྱལ་སྲིད་
འཕེལ་བ་ལྷ་མོ་ཁྲོ་གཉེར་ཅན་ཉམས་སུ་བླང་སྟེ། གང་ཤར་ཆོས་ཉིད་རབ་རྒྱས་ནས༔ ཆོས་ཀྱི་རྒྱལ་སྲིད་འཕེལ་མཛད་པའི༔ ཞེས་པའི་སྨིན་དབང་ཟབ་མོ་
ཞུ་བའི་ཆེད་དུ༔ གསོལ་བ་གདབ་པ༔ ན་མོ༔ བཀའ་དྲིན་མཆོག་གི་འདྲེན་པ་ཆེ༔ བདག་ཅག་ཞི་བར་བསྐྱལ་དུ་གསོལ༔ མཆོག་དང་ཐུན་མོང་དངོས་
གྲུབ་དང་༔ ཀུན་མཁྱེན་ཡེ་ཤེས་བདག་ལ་སྩོལ༔ ཞུས་པས། ཧོ༔ མཆོག་ཐུན་དངོས་གྲུབ་ཐོབ་འདོད་ན༔ རྗེ་བཙུན་མ་ཡི་དལ་དུ་འཇུག༔ སྨིན་དང་

གྲོལ་བའི་བཅུད་འབྱིན་ཏེ༔ ཡེ་ཤེས་མཆོག་ཉིད་མངོན་དུ་གྱུར༔ སྐྱབས་སེམས་སྡོམ་བཟུང༌། ཡེ་ཤེས་དབབ་པ་ནི། པད་ཟླའི་སྟེང་དུ་ཧཱུཾ་སེར་པོ་ལས་ལྷ་མོ་ཁྲོ་གཉེར་ཅན་
སེར་མོ། གཡས་མཆོག་སྦྱིན་དང་བཅས་བགྲང་ཕྲེང་དང་གཡོན་རིན་པོ་ཆེའི་དབྱུག་པ་དང་རིལ་བ་སྤྱི་བླུགས་བསྣམས་པ། ཁྲོ་གཉེར་ཅུང་ཟད་བསྡུས་པ། དར་
དང་རིན་པོ་ཆེའི་རྒྱན་རྫོགས་པ་སེམས་སྐྱིལ་ཅན་གྱི་ཐུགས་ཀར་བྷྲཱུཾ་སེར་པོ་གསལ་བར་གྱུར། སློབ་མའི་དད་པའི་ཤུགས་དང་བདག་མདུན་གྱི་ཐུགས་ཀའི་འོད་ཟེར་
གྱིས་ཡེ་ཤེས་པ་སྤྱན་དྲངས་ཏེ་ཐིམ། བྷྲཱུཾ༔ རྗེ་བཙུན་བཅོམ་ལྡན་འདས་མ་ཐུགས་རྗེ་ཅན༔ བདག་སོགས་འགྲོ་བའི་སྒྲིབ་པ་བཅོམ་སླད་དུ༔ རྒྱལ་ཡུམ་རྒྱལ་
བའི་ཞིང་ཁམས་གར་བཞུགས་ཀྱང་༔ སྐད་ཅིག་མྱུར་དུ་གནས་འདིར་གཤེགས་སུ་གསོལ༔ བཛྲ་ས་མ་ཡ་ཛ་ཛ༔ ཨེ་ཧྱ་ཧི་སོགས། བརྟན་པར་བྱ། སྐུ་རྡོ་རྗེའི་

༄༅། །ཆུ་བོས་མཚན་དཔེ་རྫོགས་ཏེ་འགྲོ་བ་འདུལ་བའི་དབང་༴ བུམ་པ་ཐོགས་ཏེ། བྷྲཱུཾཿ སྤྲུལ་སྐུ་ལྷ་ཡི་བུམ་པ་ན༔ ནུས་པའི་ཡེ་ཤེས་བདུད་
རྩིའི་བཅུད༔ སྐལ་ལྡན་ལུས་ལ་དབང་བསྐུར་བས༔ སྤྲུལ་སྐུ་མཚན་དཔེས་འགྲོ་འདུལ་ཤོག༔ ཨོཾ་བྷྲཱུཾ་སྭཱ་ཧཱ༔ ཀཱ་ཡ་ཨ་བྷི་ཥིཉྩ་ཨོཾཿ གསུང་རྡོ་རྗེའི་སྔགས་
ཀྱི་ཕྲེང་བས་ཡན་ལག་དྲུག་ཅུ་རྫོགས་ཏེ་འགྲོ༴ སྔགས་ཕྲེང་བྱིན་ལ། བྷྲཱུཾཿ ལོངས་སྐུ་ཡེ་ཤེས་སྔགས་ཕྲེང་ལསཿ ནུས་པའི་ཡེ་ཤེས་བདུད་རྩིའི་བཅུད༔ སྐལ་
ལྡན་ངག་ལ་དབང་བསྐུར་བས༔ ལོངས་སྐུ་ངེས་པས་འགྲོ་འདུལ་ཤོག༔ རྩ་སྔགས། ཝཱཀྐ་ཨ་བྷི་ཥིཉྩ་ཨཱ༔ ཐུགས་རྗེའི་ཟེར་གྱིས་དགོངས་པས༴ ཤེལ་རྡོ་གཏད་
ལ་བྷྲཱུཾཿ  ཆོས་སྐུའི་ཡེ་ཤེས་ཐུགས་རྗེ་ལས༔ནུས་པའི་ཡེ་ཤེས་བདུད་རྩིའི་བཅུད༔ སྐལ་ལྡན་ཡིད་ལ་དབང་བསྐུར་བས༔ ཆོས་སྐུའི་དགོངས་པ་འགྲོ་

འདུལ་ཤོག༔ རྩ་སྔགས། ཙིཏྟ་ཨ་བྷི་ཥིཉྩཧཱུཾ༔ སྐུ་ཐིམ་པས་ཕྲིན་ལས་མི་ཕྱེད་པས༴ སྐུ་ཐོགས་ལ། བྷྲཱུཾ སྐུ་གསུམ་ལྷུན་གྲུབ་སྤྲུལ་པ་ཡི༔ ཕྲིན་ལས་རྣམ་
བཞིའི་འགྲོ་བའི་དོན༔ རྗེ་བཙུན་ཁྲོ་གཉེར་མ་ཇི་བཞིན༔ འགྲོ་དོན་ལྷུན་གྱིས་གྲུབ་པར་ཤོག༔ ཨོཾ་ཨཱརྱ་བྷྲིཾ་ཀུ་ཊི་ཀཱ་ཡ་ཨ་བྷི་ཥིཉྩ་ཧཱུཾ༔ རྟེན་གཏོར་ལྷ་ཡི་
དཀྱིལ་འཁོར་གྱིས་བྱང་ཆུབ་བར་དུ་མི་འབྲལ་བར་ཞལ་གྱིས་བཞེས་པར་མོས༔ གཏོར་མ་གཏད་ལ། བྷྲཱུཾ རྗེ་བཙུན་བཅོམ་ལྡན་འདས་མ་ཡི༔ དེང་འདིར་ཕྱིན་
ཆད་བུ་འདི་དང་༔ སྐད་ཅིག་འདུ་འབྲལ་དབྱེར་མེད་ཀྱིས༔ ཆོས་དབྱིངས་དགོངས་པ་འདྲེས་གྱུར་ཅིག༔ ཨ་ཨ་ཕཊ༔ དེས་གྲུབ་བོ། ༈ བདུན་
པ་ནི། མཉམ་པ་ཉིད་ཀྱི་ཡེ་ཤེས་རྒྱས་ཤིང་། བདེ་གཤེགས་ཀྱི་དཔལ་དང་འདོད་དོན་སྦྱིན་པར་མཛད་པ་རྡོ་རྗེ་སྒྲོལ་མ་ནི། མཉམ་ཉིད་ཡེ་ཤེས་རྒྱས་མཛད་

༄༅། །པའི༔ བདེ་ལེགས་འདོད་དོན་སྦྱིན་མཛད་པ༔ ཞེས་པའི་སྨིན་བྱེད་ཞུ་བའི་ཆེད་དུ་མཎྜལ༔ གསོལ་བ་འདེབས༔ དུས་གསུམ་
སངས་རྒྱས་བླ་མ་དགོངས༔ བརྩེ་བ་ཆེན་པོའི་རྗེས་ཟུང་ལ༔ དབང་དང་དངོས་གྲུབ་སྩལ་དུ་གསོལ༔ རིམ་གཉིས་གདམས་པ་བསྟན་དུ་གསོལ༔ ལན་དུ།
ཧོ༔ སངས་རྒྱས་ཀུན་གྱི་ཕྲིན་ལས་ཀྱིས༔ མཆོག་གི་ལྷ་མཆོག་རྗེ་བཙུན་མ༔ རྒྱལ་བའི་དཀྱིལ་འཁོར་ཀློང་དུ་གཞུགས༔ ཐབས་འདིས་ཀུན་མཁྱེན་མངོན་
དུ་གྱུར༔ སྐྱབས་སེམས་སྡོམ་བཟུང་། ཡེ་ཤེས་དབབ་པ་ནི། པད་ཟླའི་སྟེང་དུ་ཏཾསེར་པོ་ལས་རྡོ་རྗེ་སྒྲོལ་མ་སེར་མོ་ཞལ་བཞི་ཕྱག་དྲུག་པ། གཡས་ཞལ་ནག་པོ། གཡོན་
ཞལ་དམར་པོ་རྒྱབ་ཞལ་དཀར་པོ་སྤྱན་གསུམ་གསུམ་གཟིགས་ཤིང་ལང་ཚོ་རྒྱས་པ། ཕྱག་དྲུག་གི་གཡས་གསུམ་ན་རྡོ་རྗེ་དང༌། མདའ། མཆོག་སྦྱིན་མཛད་

པ༑ གཡོན་གསུམ་ན་ཨུཏྤལ་དང་། གཞུ། སྡིགས་མཛུབ་བཅས་ལྕགས་ཀྱུ་བསྣམས་པ། དར་དང་རིན་པོ་ཆེས་བརྒྱན་པ་ཞབས་སྐྱིལ་ཀྲུང་ཅན་གྱི་ཐུགས་
ཀར་ཏྭཾཿ  སེར་པོ་གསལ་བར་གྱུར། སློབ་མའི་དད་པའི་ཤུགས་བསྐྱེད་པ་དང་བདག་མདུན་གྱི་ཐུགས་ཀའི་འོད་ཟེར་གྱིས་ཡེ་ཤེས་པ་སྤྱན་དྲངས་ཏེ་ཐིམ། ཧྲཱིཿ
བཅོམ་ལྡན་འདས་མ་རྡོ་རྗེ་སྒྲོལ་མ་ལ༔ ཕྱོགས་བཅུའི་སངས་རྒྱས་རྣམས་ཀྱི་འཁོར་དང་བཅས༔ བདག་སོགས་དབང་བསྐུར་བྱིན་གྱིས་རླབས་པ་དང་༔ མ་
ཐོགས་མྱུར་དུ་གནས་འདིར་གཤེགས་སུ་གསོལ༔ བཛྲ་ས་མ་ཡ་ཛ་ཛ༔ ཨེ་ཧྱ་ཧི་སོགས་བརྟན་པར་བྱ། ལུས་ཀྱི་བུམ་པ་ལྷའི་ས་བོན་བཞག་པས་རྟེན་འབྲེལ་གྱི་དབང་
ཐོབ་པར་མོས༔ བུམ་པ་ཐོགས་ལ། ཧྲཱིཿ ཐབས་ཀྱི་བུམ་པར་ཡེ་ཤེས་ལྷ་ཡི་བཅུད༔ ལུས་ཀྱི་བུམ་པར་ལྷ་ཡི་ས་བོན་གྱིས༔ རྟེན་འབྲེལ་ཟབ་མོས་ཕུང་པོ་

༄༅། །སྨིན་པ་ཡི༔ སྤྲུལ་སྐུས་འགྲོ་འདུལ་དབང་མཆོག་ཡོངས་རྫོགས་ཤོག༔ ན་མོ་རཏྣ་ཏྲ་ཡ་ཡཱ༔ ན་མ་ཨཱརྱ་ཨ་ཝ་ལོ་ཀི་ཏེ་ཤྭ་ར་ཡ༔
བོ་དྷི་སཏྭ་ཡ༔ མ་ཧཱ་སཏྭ་ཡ༔ མ་ཧཱ་ཀ་རུ་ཎི་ཀ་ཡ༔ ཏདྱ་ཐཱ༔ ཨོཾ་ཏཱ་རེ་ཏུཏྟཱ་རེ་སརྦ་དུཥྛན་མ་མཱ་ཀྲི་ཏི་ཛཾ་བྷ་ཡཿ   སྟྭཾ་བྷ་ཡཿ མོ་ཧ་ཡ༔ བྷནྡྷ་ཡ་ཧཱུྃ་
ཧཱུཾ་ཧཱུཾ་ཕཊ་ཕཊ་ཕཊ༔ སརྦ་དུ་སྟྭཾ་བྷ་ནི་ཏཱ་རེ་ཡེ་སྭཱ་ཧཱ༔ ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ༔ ཀཱ་ཡ་ཨ་བྷི་ཥིཉྩ་ཨོ༔ ངག་གི་པདྨོར་སྔགས་ཀྱི་ས་བོན་བཞག་པའི
སྔགས་ཕྲེང་གཏད་ལ། ཧྲཱིཿ ཤེས་རབ་སྔགས་ལ་ཡེ་ཤེས་བཅུད་ཀྱི་རྒྱུན༔ ངག་གི་པདྨོར་སྔགས་ཀྱི་ས་བོན་གྱིས༔ རྟེན་འབྲེལ་ཟབ་མོའི་རྩ་རླུང་སྨིན་པ་ཡི༔ ལོངས་
སྐུའི་འགྲོ་འདུལ་དབང་མཆོག་ཡོངས་རྫོགས་ཤོག༔ རྩ་སྔགས། ཝཱཀྐ་ཨ་བྷི་ཥིཉྩ་ཨཱ༔ ཡིད་ཀྱི་ཀློང་དུ་རང་གྲོལ་གྱི་ས་བོན་བཞག་པའི༔ ཤེལ་གཏད་ལ། ཧྲཱིཿ

ཐབས་ཤེས་གཉིས་མེད་སྣང་སྟོང་ཟུང་འཇུག་གི༔ མཁའ་ཀློང་ཡངས་པར་རང་གྲོལ་ས་བོན་གྱིས༔ རྟེན་འབྲེལ་ཟབ་མོའི་སྣང་སྟོང་རང་གྲོལ་ནས༔ ཆོས་སྐུས་
འགྲོ་འདུལ་དབང་མཆོག་ཡོངས་རྫོགས་ཤོག༔ རྩ་སྔགས། ཙིཏྟ་ཨ་བྷི་ཥིཉྩ་ཧཱུཾ༔ སྐུ་ཐིམ་པས་རྒྱལ་བ་རྣམས་ཀྱི་ཕྲིན་ལས་ཀྱི༔ སྐུ་གཏད་ལ། ཆོས་དབྱིངས་རྒྱལ་
བའི་ཞིང་དང་འཇིག་རྟེན་གྱི༔ སྐུ་གསུམ་སྟོན་པ་མཛད་པའི་རྗེ་བཙུན་མ༔ རྒྱལ་བ་རྣམས་ཀྱི་ཕྲིན་ལས་ཡོངས་རྫོགས་ཤོག༔ རྩ་སྔགས། སརྦ་ཀརྨ་ཨ་བྷི་ཥིཉྩ
ཧཱུཾ༔ རྟེན་གཏོར་སྤྱི་བོར་བཞག་པས་བཀའ་ཡོངས་རྫོགས་གཏད་པར་མོས། གཏོར་མ་ཐོགས་ལ། ཧྲཱིཿལྷ་སྔགས་ཡེ་ཤེས་རོལ་པའི་རྟེན༔ བསྙེན་སྒྲུབ་སྨིན་
གྲོལ་ལས་ཚོགས་བཅས༔ རྡོ་རྗེ་སྒྲོལ་མ་ལས་འཕྲོས་པའི༔ དབང་མཆོག་ཡོངས་རྫོགས་ཐོབ་པར་ཤོག་རྩ་སྔགས། སརྦ་ཨ་བྷི་ཥིཉྩ་ཧཱུཾ༔ ཡེ་དྷརྨཱས་མེ་ཏོག་

༄༅། །འཐོར། དེས་གྲུབ་བོ།། ༈ བརྒྱད་པ་ནི། ཉོན་མོངས་སྡུག་བསྔལ་རྒྱུ་འབྲས་ཀྱི་དུག་ཐ་དག་སེལ་བ་འཕགས་མ་དུག་སེལ་ལྷ་མོ་
ནི༔ ཡེ་ཤེས་ཆེན་པོའི་རང་བཞིན་གྱིས༔ཉོན་མོངས་དུག་རྣམས་རང་གྲོལ་བ༔ ཞེས་དང༌། འཇིགས་པ་སྐྱོབ་པའི་ལྷ་མཆོག་ནི༔ དུག་སེལ་ལྷ་མོ་འདི་
ཟུངས་ཤིག ཅེས་པའི་རྗེས་གནང་ཞུ་བའི་དོན་དུ་མཎྜལ་ཕུལ༔ གསོལ་བ་གདབ༔ ན་མོ༔ བཅོམ་ལྡན་མགོན་པོ་བདག་ལ་དགོངས༔ ལས་དང་
འཕྲལ་རྐྱེན་གེགས་སེལ་ཕྱིར༔ དུས་མིན་འཆི་བ་སྐྱོབས་མཛད་པའི༔ གདམས་པ་རིན་ཆེན་སྩལ་དུ་གསོལ༔ ཞུས་པས། ལེགས་སོ་དོན་གྱི་འབྲས་བུ་མཆིས
དུས་མིན་རྐྱེན་རྣམས་ལས་སྒྲོལ་ཕྱིར༔ དུག་སེལ་ལྷ་མོའི་དཀྱིལ་འཁོར་དུ༔ འཇུག་པའི་ཚུལ་བཞིན་བཅུད་ལོངས་ཤིག༔་སྐྱབས་སེམས་སྡོམ་བཟུང་བྱ། ཡེ་ཤེས་དབབ་

པ་ནི། པད་ཉིའི་སྟེང་དུ་ཛཾ་སེར་པོ་ལས་འཕགས་མ་དུག་སེལ་མ་སེར་མོ་ཞལ་གསུམ་སྤྱན་གསུམ་གསུམ་བརྩེ་བས་གཟིགས་པ་སྦྲུལ་མགོ་བདུན་གྱི་གདེངས་ཀ་ཅན།
གཡས་གསུམ་ན་རྡོ་རྗེ། རལ་གྲི། མདའ་བསྣམས་པ། གཡོན་སྡིགས་མཛུབ་དང་བཅས་ཞགས་པ་དང༌། དུག་གི་མེ་ཏོག གཞུ་བསྣམས་པ། མེ་
ཏོག་རིན་པོ་ཆེ་སྦྲུལ་གྱིས་བརྒྱན་པ། རོལ་སྟབས་སུ་བཞུགས་པའི་ཐུགས་ཀར་ཛ་སེར་པོ་གསལ་བར་གྱུར། སློབ་མའི་དད་པའི་ཤུགས་བསྐྱེད་པ་བདག་མདུན་
གྱི་ཐུགས་ཀའི་འོད་ཟེར་གྱིས་ཡེ་ཤེས་པ་སྤྱན་དྲངས་ཏེ་ཐིམ། མཁྱེན་བརྩེའི་ཡེ་ཤེས་གཟིགས་པའི་དཔལ་མངའ་བའི༔ གང་འདུལ་མཛད་པ་དེར་སྣང་དུག་བསལ་
མ༔ ཐུགས་རྗེའི་དབང་གིས་འཇིགས་པ་སྒྲོལ་མཛད་པའི༔ འཕགས་མ་འགྲོ་བའི་དོན་དུ་གཤེགས་སུ་གསོལ༔ བཛྲ་ས་མ་ཡཱ་ཛ་ཛ༔ ཨེ་ཧྱ་ཧི་སོགས། བརྟན་

༄༅། །པར་བྱ། ཡེ་ཤེས་བཅུད་ལྡན་གྱི་བུམ་པས་སྤྲུལ་པའི་ལྷ་བསྐྱེད་རིམ་ལ་དབང་བར་མོས། བུམ་པ་ཐོགས་ཏེ། ཧྲཱིཿ ཡེ་ཤེས་བཅུད་ཀྱི་བུམ་
པ་ན༔ བདུད་རྩིས་ཕུང་ཁམས་ལྷར་སྨིན་ཏེ༔ སྤྲུལ་པའི་ལྷ་ཡི་བསྐྱེད་རིམ་གྱིས༔ བསྟན་འགྲོར་འབད་པ་ལྷུན་གྲུབ་ཤོག༔ ཨོཾ་ན་མོ་ཤ་ར་ཤ་ར་ཀུ་མཱ་རི་
ཙུརྞ་རི་ཙ་ཡེ་ཙ་ལ་ཡེ༔ ཙུ་ཙ་ལ་ཡ༔ སྒང་ཊ་ནི་མ་ཧ་མ་ཏིརྒ་ཨ་ཧ་བི་དྷི་ཨ་དྷི་ཨོ་ཛཾ་སྭཱ་ཧཱ༔ ཀཱ་ཡ་ཨ་བྷི་ཥིཉྩ་ཨོཾཿ གསང་སྔགས་ཕྲེང་བ་ཐིམ་པས་ངག་ནུས་
སྔགས་ཀྱི་རང་བཞིན་ལ༔ སྔགས་ཕྲེང་གཏད་ནས། གསང་སྔགས་བཅུད་ཀྱི་བདུད་རྩི་ཡི༔ ནུས་པའི་ངག་དབང་སྔགས་ཀྱི་སྒོར༔ ངག་གི་བདེན་པ་ལོངས་སྐུར་
སྨིན༔ བསྟན་དང་འགྲོ་དོན་ལྷུན་གྲུབ་ཤོག༔ རྩ་སྔགས། ཝཱཀྐ་ཨ་བྷི་ཥིཉྩ་ཨཱ བརྡ་ལ་བརྟེན་ནས་ཐུགས་རྒྱུད་ཀྱི་དགོངས་པ་འཕོས་པས་ཡིད་གསལ་སྟོང་གི་

དེ་ཉིད་ལ༔ ཤེལ་དང་རྡོ་རྗེ་བྱིན་ནས། སྣང་སྟོང་ཡེ་ཤེས་ཐུགས་རྗེ་ཡིས༔རང་རྒྱུད་རྟོགས་པའི་དུག་བཅོམ་སྟེ༔ གསལ་སྟོང་རང་གྲོལ་བདུད་རྩིའི་རྒྱུན༔ འགྲོ་
ཀུན་ཆོས་སྐུའི་སར་དྲངས་ཤོག༔ རྩ་སྔགས། ཙིཏྟ་ཨ་བྷི་ཥིཉྩ་ཧཱུཾ༔ སྐུ་འཕྲོས་ཏེ་ཐིམ་པས་འགྲོ་དོན་སྐྱོ་དུབ་མེད་པ༴ སྐུ་བྱིན་ཏེ། འཕགས་མ་དུག་སེལ་ལྷ་མོ་
བཞིན༔ འགྲོ་བའི་ཉོན་མོངས་དུག་བཅོམ་ནས༔ ཕྲིན་ལས་རྣམ་བཞིའི་གང་འདུལ་གྱིས༔ འགྲོ་དོན་སྐྱོ་དུབ་མི་མངའ་ཤོག༔ རྩ་སྔགས། ཀཱ་ཡ་ཨ་བྷི་ཥིཉྩgཚ
ༀཿ རྟེན་གཏོར་ལ་བཞུགས་པའི་ལྷ་མོས་འགྲོ་བའི་དུག་ནད་སེལ་བའི་བཀའ་གཏད་པར་མོས། གཏོར་མ་ཐོགས་ལ། ཧྲཱིཿ  བཅོམ་ལྡན་འདས་མ་དུག་སེལ་མས
གང་ལ་གང་འདུལ་ཚུལ་ཇི་བཞིན༔ ཞི་བས་འདུལ་དཀའ་དྲག་པོ་ཡིས༔ འགྲོ་བའི་དུག་རྣམས་དུག་མེད་ཤོག༔ རྩ་སྔགས། སརྦ་ཨ་བྷི་ཥིཉྩ་ཧཱུཾ༔ དེས་གྲུབ་

བོ།། ༈ དགུ་པ་ནི། ཉེས་ཚོགས་ཞི་ཞིང་ལེགས་དགུ་སྤེལ་བའི་ཕྲིན་ལས་ཅན་འོད་ཟེར་ཅན་མ་སྟེ། ས་ལམ་བགེགས་
རྣམས་ཀུན་ཞི་ཞིང་༔ རྐྱེན་ངན་གྲོགས་སམ་གཡང་ཁུག་པའི༔ ཞེས་པའི་སྨིན་དབང་ཟབ་མོ་ཞུ་བའི་དོན་དུ་མཎྜལ༔ གསོལ་བ་འདེབས༔ མུཾཿ འདྲེན་
པ་རིན་ཆེན་བདག་ལ་དགོངས་སུ་གསོལ༔ ཉེས་བྲལ་མཐུན་རྐྱེན་ཕུན་ཚོགས་ཆོས་ཉིད་ཀྱིས༔ ཡེ་ཤེས་འདོད་ཕྱིར་འོད་ཟེར་ཅན་མ་ཡི༔ རྗེས་སུ་གནང་བ་
བདག་ལ་སྩལ་དུ་གསོལ༔ སློབ་དཔོན་གྱིས༔ ཧོ༔ སྣོད་དང་ལྡན་པའི་སྐྱེས་བུ་ཡི༔ ཚུལ་དང་ལྡན་པས་འཇུག་པ་ལ༔ དོན་དང་མཐུན་པའི་བྱ་བ་ལོངས༔
ཚུལ་མ་ཡིན་ལ་མ་ཡིན་ནོ༔ སྐྱབས་སེམས་སྡོམ་བཟུང་བྱ། ཡེ་ཤེས་དབབ་པ་ནི། པད་ཉི་དང་གཟའ་བརྒྱད་ཁྱབ་འཇུག་དབང་པོ་བདེ་བྱེད་ཚངས་པ་བདུད་བཞི་བསྣོལ་བའི་སྟེང་དུ་

མུཾ་དཀར་པོ་ལས་ལྷ་མོ་འོད་ཟེར་ཅན་མ་དཀར་མོ་ཞལ་ལྔ་དང་ཕྱག་བཅུ་པ། གཡས་ཞལ་ནག་པོ། གཡོན་ཕག་གདོང་དམར་མོ། རྒྱབ་ཞལ་ལྗང་གུ། སྟེང་
ཞལ་སེར་པོ་རིན་པོ་ཆེའི་ཅོད་པཎ་ཅན། རྩ་ཕྱག་གཉིས་ཉི་མ་དང་ཟླ་བ། དེ་འོག་གཡས་བཞི་ན། རྡོ་རྗེ་སྔོན་པོ་དང་། མདའ། ལྕགས་ཀྱུ། ཁབ་
བསྣམས་པ། གཡོན་བཞི་ན་མྱ་ངན་མེད་པའི་ཤིང་། གཞུ། ཞགས་པ། སྡིགས་མཛུབ་ཀྱིས་སྐུད་པ་བསྣམས་པ། དར་དང་རིན་པོ་ཆེའི་རྒྱན་རྫོགས་
པས་ཞབས་བཞིས་བདུད་བཞི་བརྫིས་པ། ཐུགས་ཀར་མཽདཀར་པོའི་མཚན་པར་གྱུར། སློབ་མའི་དད་པའི་ཤུགས་བསྐྱེད་པ་དང་བདག་མདུན་གྱི་ཐུགས་ཀའི་
འོད་ཟེར་གྱིས་ཡེ་ཤེས་པ་སྤྱན་དྲངས་ཏེ་ཐིམ། ཧྲཱིཿ རྒྱལ་བ་རྣམས་ཀྱི་ཕྲིན་ལས་འོད་ཟེར་ཅན༔ གང་ཤར་ལྷ་མོ་གནས་འདིར་སྤྱན་འདྲེན་ནོ༔ བདག་སོགས་

༄༅། །བརྩེ་བས་སྐྱོང་ཕྱིར་གཤེགས་སུ་གསོལ༔ སློབ་མ་རྣམས་དང་གཉིས་མེད་བཞུགས་སུ་གསོལ༔ བཛྲ་ས་མ་ཡ་ཛ་ཛ༔ ཨེ་ཧྱ་ཧི་སོགས།
བརྟན་པར་བྱ། འོད་ཟེར་ཅན་མའི་རང་བཞིན་གྱི་བུམ་པས་སྤྲུལ་སྐུ་མཚན་དཔེ་གསལ་རྫོགས་ཀྱི་དབང་ཐོབ་པར་མོས། བུམ་པ་ཐོགས་ཏེ། མུཾ༔ འོད་ཟེར་ཅན་མའི་
བུམ་པ་ལས༔ ཐུགས་རྗེ་བདུད་རྩིའི་ལུས་སྨིན་ནས༔ལྷ་བསྒོམ་སྤྲུལ་སྐུ་མཚན་རྫོགས་ཤོག༔ ཨོཾ་མ་རི་ཙེ་མཾ་ཧཱུྃ་ཧཱུྃ་ཕཊ་ཕཊ་སྭཱ་ཧཱ༔ ཀཱ་ཡ་ཨ་བྷི་ཥིཉྩ་ཨོཾཿ
སྔགས་ཕྲེང་འཕྲོས་ཐིམ་པས་ངག་ལོངས་སྐུ་ཡི་གེ་སྤྲིན་གྱི་འཁོར་ལོའི་དབང་ཕྲེང་བ་གཏད་ལ། མུཾཿ  འོད་ཟེར་ཅན་མའི་སྔགས་ཕྲེང་ལས༔ ཐུགས་རྗེའི་བདུད་
རྩིས་ངག་སྨིན་ནས༔ ངག་དབང་ལོངས་སྐུར་གྲོལ་བ་ཡི༔ འགྲོ་དོན་འབད་མེད་ལྷུན་གྲུབ་ཤོག༔ རྩ་སྔགས། ཝཀྐ་ཨ་བྷི་ཥིཉྩ་ཨཱ རྡོ་རྗེ་འཕྲོས་སྙིང་གར་

ཐིམ་པས་ཆོས་སྐུ་ནང་གསལ་གདོད་མའི་ངོ་བོའི་དབང་རྡོ་རྗེ་གཏད་ལ། མུཾཿ འོད་ཟེར་ཅན་མའི་ཐུགས་རྗེའི་མདངས༔ཐུགས་རྗེའི་བདུད་རྩི་ཡིད་སྨིན་ནས
ཆོས་སྐུའི་དགོངས་པ་རྫོགས་པ་ཡི༔ འགྲོ་དོན་འབད་མེད་ལྷུན་གྲུབ་ཤོག༔ རྩ་སྔགས། ཙིཏྟ་ཨ་བྷི་ཥིཉྩ་ཧཱུཾ༔ སྐུ་འཕྲོས་ཏེ་ཐིམ་པས་འགྲོ་བའི་ནད་སེལ་བའི་
ཕྲིན་ལས་ཀྱི་དབང་༴སྐུ་གཏད་ལ། མུཾཿ ལྷ་མོ་འོད་ཟེར་ཅན་མ་ཡི༔ ཇི་ལྟར་འགྲོ་བ་གང་འདུལ་བ༔ མ་ལུས་ཁྱེད་ཀྱིས་དབང་ཐོབ་ནས༔ གང་འདུལ་
འགྲོ་བའི་ནད་སེལ་ཏེ༔ ཆོས་ཀྱི་བདུད་རྩིས་ཡོངས་ཁྱབ་ཤོག༔ རྩ་སྔགས། ཀཱ་ཡ་ཨ་བྷི་ཥིཉྩ་ཨོཾ༔ རྟེན་གཏོར་གྱི་ལྷ་མོས་བཀའ་ཡོངས་རྫོགས་གཏད་པར་མོས།
གཏོར་མ་གཏད་ལ། མུཾཿ  རྗེ་བཙུན་བཅོམ་ལྡན་འདས་མ་ཡི༔ རྟེན་གྱི་དཀྱིལ་འཁོར་མཆོད་རྫས་བཅས༔གདུལ་བྱར་གང་ལ་གང་མཁོ་བའི༔ དབང་དང་།

༄༅། །ཡོངས་རྫོགས་ཐོབ་པར་ཤོག༔ དབྱངས་གསལ་ཡེ་དྷར་བཟླ། དེས་གྲུབ་བོ།། ༈ བཅུ་པ་ནི། དཀོན་མཆོག་གསུམ་དང་འཁོར་འདས་
ཐམས་ཅད་རང་རིག་པ་རང་བྱུང་གི་ཡེ་ཤེས་ཆེན་པོའི་རང་དབང་དུ་འདུ་བར་བྱེད་པ་ནི། ཐུགས་རྗེ་ཆེན་པོ་ཁམས་གསུམ་དབང་བྱེད་དེ། དཀོན་མཆོག་གསུམ་
དང་འཁོར་འདས་ཀུན༔ རིག་པ་རང་དབང་འདུས་པ་ཡི༔ ཁམས་གསུམ་དབང་བྱེད་སྤྱན་རས་གཟིགས༔ ཞེས་གསུངས་པའི་དབང་བསྐུར་ཞུ་བའི་ཆེད་དུ་
མཎྜལ་ཕུལ༔ གསོལ་བ་འདེབས༔ ན་མོ༔ ཀུན་མཁྱེན་ཡེ་ཤེས་མགོན་པོ་དགོངས༔ བདག་ལ་ཐུགས་རྗེ་སྐྱོབས་མཛོད་ལ༔ ཀུན་མཁྱེན་མཆོག་གི་གོ་
འཕང་སྩོལ༔ སྨིན་ཅིང་གྲོལ་བར་མཛད་དུ་གསོལ༔ ཞུས་པས། ཡེ་ཤེས་ཐུགས་རྗེ་ཆེན་པོ་ཡི༔ ་འཇིག་རྟེན་མགོན་པོ་སྤྱན་རས་གཟིགས༔ གང་འདུལ་

འགྲོ་ལ་ཐབས་ཡངས་པའི༔ དཀྱིལ་འཁོར་དེར་ནི་འཇུག་པར་འཚལ༔ སྐྱབས་སེམས་སྡོམ་བཟུང་། ཡེ་ཤེས་དབབ་པ་ནི། ལུས་རྡོ་རྗེའི་སྐྱིལ་ཀྲུང་དང་ལྟ་སྟངས་དང་ལྡན་
པས་པད་ཉིའི་སྟེང་དུ་ཧྲཱིཿ  དམར་ལས་ཐུགས་ཆེན་ཁམས་གསུམ་དབང་བྱེད་དམར་པོ་གཡས་རྡོ་རྗེས་མཚན་པའི་ཞགས་པ་དང༌། གཡོན་དབང་བྱེད་ཀྱི་ལྕགས་ཀྱུ་
བསྣམས་པ། ཞབས་སྐྱིལ་ཀྲུང་དང་འོད་དཔག་མེད་པས་དབུ་བརྒྱན་པ། དར་དང་རིན་པོ་ཆེའི་རྒྱན་ཅན་ཐུགས་ཀར་ཧྲཱིཿདམར་པོས་མཚན་པར་གྱུར། སློབ་
མའི་དད་པའི་ཤུགས་བསྐྱེད་པ་དང་བདག་མདུན་གྱི་ཐུགས་ཀའི་འོད་ཟེར་གྱིས་ཡེ་ཤེས་པ་སྤྱན་དྲངས་ཏེ་ཐིམ། ཧྲཱིཿ ཆོས་དབྱིངས་བདེ་བ་ཆེན་པོའི་ཞིང་ཁམས་
ནས༔ བཅོམ་ལྡན་མགོན་པོ་སྣང་བ་མཐའ་ཡས་སོགས༔ ཐུགས་རྗེའི་སྐུར་བཞེངས་གནས་འདིར་དབང་མཆོག་སྩོལ༔ ཐུགས་རྗེ་ཆེན་པོའི་རྣམ་པར་བྱིན་

༄༅།།གྱིས་རློབས༔ བཛྲ་ས་མ་ཡ་ཛ་ཛ༔ ཨེ་ཧྱ་ཧི་སོགས། བརྟན་པར་བྱ། བུམ་པ་ལྷ་ཡི་བདུད་རྩི་བསྐྱེད་པ་ལ་བརྟེན་ནས་གྲོལ་བའི་དབང་
ཐོབ་པར་མོས། བུམ་པ་ཐོགས་ལ། ཧྲཱིཿ སྤྲུལ་སྐུ་ཡེ་ཤེས་བུམ་པའི་ཆུས༔ ལུས་ལ་ལྷ་ཡི་ས་བོན་བཞག༔ བསྐྱེད་ཅིང་འབྲས་བུ་སྤྲུལ་སྐུར་སྨིན༔ རིམ་པ་
དང་པོས་གྲོལ་བར་གྱིས༔ ཨོ་ཏྲེ་ལོཀྱ་ཝ་ཤཾ་ཀཱ་ར་ལོ་ཀཱི་ཤྭ་ར་སརྦ་སིདྡྷི་ཧཱུཾ༔ ཀཱ་ཡ་ཨ་བྷི་ཥིཉྩ་ཨོ༔ གསུང་སྔགས་ཀྱི་ཕྲེང་བས་བཟླས་པ་ལ་བརྟེན༔ སྔགས་
ཕྲེང་བྱིན་ཏེ། ཧྲཱིཿ   ལོངས་སྐུ་གསུང་གི་སྔགས་ཕྲེང་ལས༔ ངག་ལ་སྔགས་ཀྱི་ས་བོན་བཞག༔ བཟླས་ཤིང་འབྲས་བུ་ལོངས་སྐུར་སྨིན༔ ཟུང་འཇུག་རླུང་གིས་
གྲོལ་བར་ཤོག༔ རྩ་སྔགས། ཝཱཀྐ་ཨ་བྷི་ཥིཉྩ་ཨཱ༔ ཐུགས་བརྡ་ཡི་དབང་གིས་རྫོགས་རིམ་ལ་བརྟེན་ནས་གྲོལ༴ ཤེལ་སྙིང་ཁར་བཞག་ལ།ཧྲཱིཿ ཆོས་སྐུ་ཐུགས་

ཀྱི་རིག་མདངས་ཀྱི༔ ཡིད་ལ་ཏིང་འཛིན་ས་བོན་བཞག༔ སྒོམས་ཤིག་འབྲས་བུ་ཆོས་སྐུར་སྨིན༔ ཡེ་ཤེས་མཆོག་གིས་གྲོལ་བར་གྱིས༔ རྩ་སྔགས། ཙིཏྟ་
ཨ་བྷི་ཥིཉྩ་ཧཱུཾ༔ ཚིག་དབང་ནི། ཨཱ་ཨཱ་ཨཱཿ  ངོ་བོ་ཉིད་ཀྱི་རིག་མདངས་ལས༔ སྣང་སྟོང་ལྷ་ཡི་སྐུར་སྣང་ཞིང་༔ གྲག་སྟོང་སྔགས་ཀྱི་རོལ་པ་ཆེར༔ མྱོང་
སྟོང་དགའ་བཞིའི་ཡེ་ཤེས་བཅུད༔ གསལ་སྟོང་མཉམ་ཉིད་འདྲེས་པར་གྱིས༔ ཨཱ་ཨཱ་ཨཱཿ ཿསྐུ་འཕྲོས་ཏེ་ཐིམ་པས་ནམ་མཁར་མཉམ་པའི་འགྲོ་བའི་དོན་བྱེད་
པའི་ཡོན་ཏན་ལྷུན་གྲུབ་ལ་མངའ་དབང་འབྱོར་བར་གྱུར་པར་མོས༔ སྐུ་གཏད་ལ། ཧྲཱིཿ  ཡེ་ཤེས་མཆོག་གི་སྤྱན་རས་གཟིགས༔ ཁམས་གསུམ་དབང་བྱེད་
ཐུགས་རྗེ་ཅན༔ མཁའ་དང་མཉམ་པའི་འགྲོ་དོན་གྱིས༔ ཡོན་ཏན་ལྷུན་གྲུབ་དབང་ཐོབ་ཤོག༔ རྩ་སྔགས། སརྦ་གུརྞ་ཨ་བྷི་ཥིཉྩ་ཧཱུཾ༔ རྟེན་གཏོར་ལྷའི་རང་

༄༅། །བཞིན་གྱིས་བཀའ་ཡོངས་རྫོགས་གཏད་ཅིང་ཕྲིན་ལས་སྣ་ཚོགས་ལ་དབང་འབྱོར་བར་མོས། གཏོར་མ་སྤྱི་བོར་བཞག་ལ། ཧྲཱིཿ  ཐུགས་རྗེ་ཆེན་
པོའི་ལམ་འདི་ཡིས༔ མ་སྨིན་པ་རྣམས་སྨིན་པར་གྱིས༔ མ་གྲོལ་བ་རྣམས་གྲོལ་བར་གྱིས༔ ཕྲིན་ལས་མཐའ་རྒྱས་དབང་ཐོབ་ཤོག༔ རྩ་སྔགས། སརྦ་
ཀརྨ་ཨ་བྷི་ཥིཉྩ་ཧྲཱིཿ  མེ་ཏོག་འཐོར། དེས་གྲུབ་བོ།། ༈ བཅུ་གཅིག་པ་ནི། ཐེག་པ་མཆོག་གི་ཟབ་བཅུད་དང་དབང་གི་ལས་ལ་མྱུར་ཞིང་ཟབ་པ་ནི་ཐུགས་
ཆེན་དམར་པོར་གསུང་སྟེ། དབང་གི་རིགས་མཆོག་ཡོངས་འདུས་ཀྱི༔ ཟབ་དོན་ཐེག་མཆོག་དབང་བསྒྱུར་བའི༔ ཞེས་གསུངས་པའི་དབང་མཆོག་ཞུ་བའི་ཆེད་
དུ་མཎྜལ༔ གསོལ་བ་འདེབས༔ འདྲེན་པའི་བདག་ཉིད་བླ་མ་དགོངས༔ བརྩེ་བས་རྗེས་སུ་སྐྱོང་བའི་མདངས༔ དཀྱིལ་འཁོར་ཀློང་དུ་སྨིན་པའི་ཐབས༔

མཆོག་གི་དངོས་གྲུབ་སྩལ་དུ་གསོལ༔ ལན་དུ། ཧྲཱིཿ  རྒྱལ་བའི་མཁྱེན་བརྩེའི་ཕྲིན་ལས་བདག༔ ཐུགས་རྗེ་ཆེན་པོ་སྤྱན་རས་གཟིགས༔ འཇིག་རྟེན་
གསུམ་ལ་དབང་བྱེད་པའི༔ མཆོག་གི་དཀྱིལ་འཁོར་འདིར་འཇུག་ཅིག་སྐྱབས་སེམས་སྡོམ་བཟུང༌། ཡེ་ཤེས་དབབ་པ་ནི། པད་ཟླའི་སྟེང་དུ་ཧྲཱིཿདམར་ལས་ཐུགས་ཆེན་
དམར་པོ་གཡས་ཉི་མ་གཡོན་པདྨ་དཀར་པོ་བསྣམས་པ། རིགས་བདག་འོད་དཔག་མེད་པས་བརྒྱན་པ། དར་དང་རིན་པོ་ཆེའི་ཆས་རྫོགས་པ་ཞབས་སེམས་
སྐྱིལ་ཅན་གྱི་ཐུགས་ཀར་ཧྲཱིཿདམར་པོ་གསལ་བར་གྱུར། སློབ་མའི་དད་པའི་ཤུགས་ཀྱིས་བསྐུལ་བས་བདག་མདུན་གྱི་ཐུགས་ཀའི་འོད་ཟེར་གྱིས་ཡེ་ཤེས་པ་སྤྱན་
དྲངས་ཏེ་ཐིམ། ཧྲཱིཿ  བདེ་གཤེགས་མཁྱེན་བརྩེའི་དབང་ཕྱུག་བཅོམ་ལྡན་འདས༔ མཛད་པའི་གར་བསྒྱུར་ཐུགས་ཆེན་སྤྱན་རས་གཟིགས༔ དམ་བཅའ་

༄༅། །ཇི་བཞིན་གཟིགས་པའི་ཚུལ་གྱིས་བཞེངས༔ དབང་བསྐུར་བྱིན་གྱིས་བརླབས་ཕྱིར་གཤེགས་སུ་གསོལ༔ བཛྲ་ས་མ་ཡ་ཛ་ཛ༔ ཨེ་
ཧྱ་ཧི་སོགས། བརྟན་པར་བྱ། ཐུགས་རྗེ་ཆེན་པོ་ཐུགས་རྗེའི་ཆུས་སྤྲུལ་སྐུའི་ས་བོན་སྨིན་པར་མོས་ལ། བུམ་པ་ཐོགས་ལ། ཧྲཱིཿ  སྤྱན་རས་གཟིགས་ཀྱི་བུམ་པ་ན༔
ཐུགས་རྗེ་ཆེན་པོའི་ཐུགས་རྗེ་ཡི༔ སྐལ་ལྡན་ཁྱོད་ལ་དབང་བསྐུར་བས༔ སྤྲུལ་སྐུའི་ས་བོན་སྐུར་སྨིན་ནོ༔ ཨོ་ཧཱུཾཿ ཀ་ཡ་ཨ་བྷི་ཥིཉྩ་ཨོཾཿ སྔགས་ཕྲེང་
གི་ལོངས་སྐུའི་ས་བོན་སྨིན་པར༴ ཕྲེང་བ་གཏད་ལ། ཧྲཱིཿ  སྤྱན་རིས་གཟིགས་ཀྱི་སྔགས་ཕྲེང་ལས༔ ཐུགས་རྗེ་ཆེན་པོའི་ནུས་པ་ཡི༔ སྐལ་ལྡན་ཁྱོད་ལ་དབང་
བསྐུར་བས༔ ལོངས་སྐུའི་ས་བོན་ངག་སྨིན་ཤོག་རྩ་སྔགས། ཝཀྐ་ཨ་བྷི་ཥིཉྩ་ཨཱ༔ བརྡ་བསྟན་ཏེ་དགོངས་པ་གཏད་པས་ཆོས་སྐུའི་ས་བོན༔ ཤེལ་རྡོ་གཏད་

ལ༑ ཧྲཱིཿ  སྤྱན་རས་གཟིགས་ཀྱི་ཡེ་ཤེས་ལས༔ ཐུགས་རྗེ་ཆེན་པོའི་མདངས་ཕྱུང་བའི༔ སྐལ་ལྡན་ཁྱོད་ལ་དབང་བསྐུར་བས༔ ཆོས་སྐུའི་ས་བོན་ཡིད་
སྨིན་ནོ༔ རྩ་སྔགས། ཙིཏྟ་ཨ་བྷི་ཥིཉྩཧཱུཾ༔ སྐུ་འཕྲོས་ཏེ་ཐིམ་པས་འཕགས་པའི་ཆེ་བའི་ཡོན་ཏན་དང་ལྡན་པའི་འགྲོ་དོན་ནུས་པར་མོས། སྐུ་གཏད་ལ། ཧྲཱིཿ
ཐུགས་རྗེ་ཆེན་པོ་སྤྱན་རས་གཟིགས༔ འཇིག་རྟེན་གསུམ་ན་དབང་བྱེད་ཀྱི༔ འགྲོ་བའི་དོན་མཛད་ཇི་ལྟ་བུ༔ སྐལ་ལྡན་ཁྱོད་ལ་ཡོངས་རྫོགས་ཤོག༔ རྩ་
སྔགས། ཀརྨ་ཨ་བྷི་ཥིཉྩ་ཧྲཱིཿ  རྟེན་གཏོར་དཀྱིལ་འཁོར་གྱི་ངོ་བོས་རྗེས་སུ་གནང་བ་བྱིན་པར་མོས། གཏོར་མ་ཐོགས་ལ། ཧྲཱིཿ ཐུགས་རྗེ་ཆེན་པོའི་དཀྱིལ་འཁོར་
དུ༔ འཇུག་པར་བྱ་བའི་ཐབས་རྣམས་ཀྱི༔ ཀུན་གྱི་དོན་དམ་ཚུལ་ཇི་བཞིན༔ མཁའ་མཉམ་འགྲོ་ལ་བཤད་པར་གྱིས༔ དབྱངས་གསལ་ཡེ་དྷར་གྱིས་མེ་ཏོག་འཐོར། དེས་

༄༅། །གྲུབ་བོ།། ༈ བཅུ་གཉིས་པ་ནི། ཟབ་དགུའི་ཐེག་མཆོག་ཐ་དག་གི་སྙིང་པོ་བླང་བར་དབང་བ་ནི་ཐུགས་ཆེན་ཁམས་གསུམ་དབང་
ཕྱུག་སྟེ། ཟབ་བཅུད་ཐེག་པ་ཐ་དག་ཀུན༔ རང་ལ་དབང་མཆོག་བཅུད་དབབ་པའི༔ ཞེས་གསུངས་པའི་སྨིན་བྱེད་ཞུ་བའི་དོན་དུ་མཎྜལ༔ གསོལ་བ༴
ཨེ་མ་འདྲེན་པ་བཀའ་དྲིན་ཅན༔ བདག་ལ་ཐུགས་རྗེ་ཆེན་པོ་ཡི༔ སྨིན་གྲོལ་དངོས་གྲུབ་སྩལ་དུ་གསོལ༔ ཡེ་ཤེས་མཐོང་བ་བསྟན་དུ་གསོལ༔ གནང་སྦྱིན་
དམ་བཞག་ནི། ཧོ༔ སངས་རྒྱས་ཀུན་གྱི་ཕྲིན་ལས་དབང་༔ འགྲོ་བ་འདུལ་མཛད་སྤྱན་རས་གཟིགས༔ ཐུགས་རྗེ་ཆེན་པོའི་ཀློང་དུ་འཇུག༔ ཚུལ་མ་ཡིན་
ལ་ཚུལ་འདི་གསང་༔ སྐྱབས་སེམས་སྡོམ་བཟུང་། ཡེ་ཤེས་དབབ་པ་ནི། པད་ཟླའི་སྟེང་དུ་ཧྲཱིཿདམར་གྱི་འཕྲོ་འདུ་ལས་ཐུགས་ཆེན་ཁམས་གསུམ་དབང་ཕྱུག་སྒེག་པའི་ཉམས་

ཅན། གཡས་གཉིས་ཞགས་པ་དང་ལྕགས་ཀྱུ། གཡོན་གཉིས་མདའ་དང་གཞུ་འཛིན་པ་དར་དང་རིན་པོ་ཆེས་རྒྱན་ཅན་སྐྱིལ་ཀྲུང་དུ་བཞུགས་པའི་གཡས་གཡོན་
དུ་སྒྲོལ་མ་གཉིས་བཞེངས་པའི་སྟབས་ཀྱིས་བཞུགས་པའི་ཐུགས་ཀར་ཧྲཱིཿདམར་པོ་གསལ་བར་གྱུར༔ སློབ་མའི་དད་པའི་ཤུགས་བསྐྱེད་པ་དང་བདག་མདུན་ཐུགས་
ཀའི་འོད་ཟེར་གྱིས་ཡེ་ཤེས་པ་སྤྱན་དྲངས་ཏེ་ཐིམ། ཧཱུྃ ཕྱོགས་བཅུའི་བདེ་གཤེགས་མཁྱེན་བརྩེའི་སྐུར་བཞེངས་ལ༔ གདུལ་བྱའི་འགྲོ་བ་དྲངས་ཕྱིར་འདིར་
གཤེགས་ཤིག༔ བཛྲ་ས་མ་ཡ་ཛ་ཛ༔ ཨེ་ཧྱ་ཧི་སོགས། བརྟན་པར་བྱ། ཆོས་ཀྱི་དབྱིངས་ཀྱི་བུམ་པའི་ཡེ་ཤེས་བཅུད་ཀྱིས་ལུས་ལྷ་རུ་སྨིན་པར་མོས། བུམ་པ་
ཐོགས་ལ། ཧཱུཾ༔ ཆོས་དབྱིངས་ཡེ་ཤེས་བུམ་པའི་བཅུད༔ སྐལ་ལྡན་ལུས་ཉིད་ལྷ་ཡི་སྐུར༔སྨིན་པའི་ས་བོན་སྐུར་བསྒོམ་པའི༔ སྤྲུལ་སྐུས་འགྲོ་བའི་དོན་

༄༅། །མཛད་ཤོག༔ ཨོ་ཙ་ཊ་ཙཎྜ་ཏི༔ བེ་ཀློ་ལི༔ མཱ་མ་ས་དྷ་སཱ་ར་བ་ར་སྨེ་བ་ཤ་མ་མན་ཡ་སྭཱ་ཧྭ༔ ཀཱ་ཡ་ཨ་བྷི་ཥིཉྩ་ཨོཾ༔སྔགས་ཀྱི་
ཕྲེང་བ་འཕྲོས་ཏེ་ཐིམ་པས་ངག་གི་གདངས་སྔགས་སུ་སྨིན་པར༔ ཕྲེང་བ་བྱིན་ལ། ཧཱུཾ༔ ཆོས་དབྱིངས་གསུང་དབྱངས་སྔགས་ཀྱི་རྒྱུན༔ སྐལ་ལྡན་ངག་ཉིད་སྔགས་
ཀྱི་སྐུར༔ སྨིན་པའི་ས་བོན་སྔགས་བཟླས་པའི༔ ལོངས་སྐུས་འགྲོ་བའི་དོན་བྱེད་ཤོག༔ རྩ་སྔགས། ཝཱཀྐ་ཨ་བྷི་ཥིཉྩ་ཨཱ བརྡ་ཆོས་ཀྱིས་དོན་མཚོན་པའི་
ཡིད་ཆོས་སྐུར་སྨིན༴ ཤེལ་རྡོ་རྗེ་བྱིན་ལ། ཧཱུཾ༔ ཆོས་དབྱིངས་ཡེ་ཤེས་མདངས་ཀྱི་རྒྱུན༔ སྐལ་ལྡན་ཡིད་དབང་ཆོས་ཀྱི་སྐུར༔ སྨིན་པའི་ས་བོན་རང་གྲོལ་སྐྱོང་༔
ཆོས་སྐུས་འགྲོ་བའི་དོན་བྱེད་ཤོག༔ རྩ་སྔགས། ཙིཏྟ་ཨ་བྷི་ཥིཉྩ་ཧཱུཾ༔ སྐུ་འཕྲོས་ཏེ་ཐིམ་པས་ཡོན་ཏན་གྱི་དཔལ་དང་ལྡན་པ་ཤེས་རབ་རིག་པའི་མཛོད་རྡོལ་བས་

འགྲོ་བའི་དོན་བྱེད་པའི་དབང་༴ སྐུ་གཏད་ལ། ཧཱུཾ༔ ཐུགས་རྗེ་ཆེན་པོའི་ཡོན་ཏན་གྱིས༔གང་ལ་གང་འདུལ་ཐབས་ཆེན་པོ༔ ཤེས་རབ་རིག་པའི་མཛོད་
རྡོལ་བས༔ འགྲོ་དོན་མཐར་ཕྱིན་དབང་ཐོབ་ཤོག༔ རྩ་སྔགས། སརྦ་ཀརྨ་ཨ་བྷི་ཥིཉྩ་ཧཱུཾ༔ རྟེན་གཏོར་ཡེ་ཤེས་པས་ཕྲིན་ལས་ཐོགས་མེད་བརྟན་པའི་དབང་ཐོབ་
པར་མོས གཏོར་མ་ཐོགས་ལ། ཧཱུཾ༔ ཐུགས་རྗེ་ཆེན་པོའི་སྐུ་གསུང་ཐུགས༔ ཡོན་ཏན་ཕྲིན་ལས་མཛད་པ་ཡིས༔ འགྲོ་ཀུན་བདེ་ཆེན་སར་དྲངས་པའི༔ ༔ 
ནུས་པ་གོང་ནས་གོང་འཕེལ་ཤོག༔ ཡེ་དྷརྨཱས་མེ་ཏོག་འཐོར། དེས་གྲུབ་པོ།། ༈ བཅུ་གསུམ་པ་དབང་གི་ལས་སྤྱི་དང་ཁྱད་པར་ཡེ་ཤེས་ལ་དབང་བ་ནི་ལྷ་མོ་ཀུ་
རུ་ཀུལླེ་སྟེ། འཁོར་འདས་ཡེ་ཤེས་སྙིང་པོའི་བཅུད༔ རང་བཞིན་དབང་གིས་དབབ་མཛད་པ༔ ཞེས་པའི་དབང་བསྐུར་ཞུ་བའི་ཆེད་དུ་མཎྜལ༴ གསོལ་བ་

༄༅། །འདེབས་པ༴ ཧྲཱིཿ  མཉམ་མེད་བླ་མ་མཁྱེན་པར་དགོངས༔ ཐུགས་རྗེས་དབང་གི་འཇུག་པ་ཡི༔ སྨིན་པར་བྱ་བའི་ཐབས་སྩོལ་
འཚལ༔ ཐུགས་རྗེས་སློབ་མ་ཞིབ་པར་སྐྱོང་༔ ཞུས་པས། མཐར་བདེ་ཞི་བའི་གླིང་མཆོག་ཏུ༔ ཀུན་མཁྱེན་ཡེ་ཤེས་མཆོག་འདོད་ན༔ སྨིན་པར་བྱ་བ་ལམ་
ཡིན་ཏེ༔ བགྲོད་པ་དེ་ལས་གྲོལ་བའོ༔ སྐྱབས་སེམས་སྡོམ་བཟུང་བྱ། ཡེ་ཤེས་དབབ་པ་ནི། པད་ཉི་རོའི་གདན་གྱི་སྟེང་དུ་ཧྲཱིཿདམར་ལས་ཀུ་རུ་ཀུལླེ་དམར་མོ་ཞལ་གཅིག་
ཕྱག་བཞི་པ། དང་པོ་གཉིས་ཨུཏྤལ་དམར་པོས་མདེལ་བྱས་པའི་མདའ་དང་། མེ་ཏོག་དམར་པོའི་གཞུ་འགེང་བ། འོག་མ་གཉིས་ན་ཨུཏྤལ་དམར་པོའི་ལྕགས་
ཀྱུ་དང་། ཨུཏྤལ་དམར་པོའི་སྟེང་དུ་ཐོད་པ་ཁྲག་གིས་བཀང་བ་བསྣམས་པ། བཅུ་དྲུག་ལོན་པའི་ལང་ཚོ་ཅན་དབུ་སྐྲ་གྱེན་དུ་བརྗེས་ཤིང་མཆེ་བ་ཅུང་ཟད་གཙིགས་

པ་སྤྱན་གསུམ་དང་ལྡན་པ། ཐོད་སྐམ་ལྔའི་དབུ་རྒྱན་དང་རློན་པ་ལྔ་བཅུའི་དོ་ཤལ། ཕྱག་རྒྱ་དྲུག་དང་སྟག་ཤམ་ཅན་གཡོན་བརྐྱང་གི་གར་གྱིས་རོལ་པའི་ཐུགས་
ཀར་ཧྲཱིཿདམར་པོས་མཚན་པར་གྱུར༔སློབ་མའི་དད་པའི་ཤུགས་བསྐྱེད་པ་དང་བདག་མདུན་གྱི་ཐུགས་ཀའི་འོད་ཟེར་གྱིས་ཡེ་ཤེས་པ་སྤྱན་དྲངས་ཏེ་ཐིམ། ཧྲཱིཿ
བདེ་གཤེགས་ཐམས་ཅད་མཁྱེན་བརྩེའི་ཀློང་ནས་བཞེངས༔ གང་འདུལ་མཛད་པའི་སྐུར་སྣང་ཐུགས་རྗེ་ཅན༔ རྣལ་འབྱོར་བྱིན་གྱིས་རླབས་ཕྱིར་གཤེགས་སུ་
གསོལ༔ སྒྲུབ་མཆོག་རྟག་ཏུ་མི་འབྲལ་བྱིན་གྱིས་རློབས༔ ཨོཾ་ཨ༔ ཛྷཱ་ན་ཌཱཀྐི་ནི་བཛྲ་ས་མ་ཡཱ་ཛ་ཛ༔ ཨེ་ཧྱ་ཧི་སོགས། བརྟན་པར་བྱ། བསྐྱེད་པ་ལྷའི་བདུད་
རྩིས་ལུས་སྨིན་པར་མོས། བུམ་པ་ཐོགས་ལ། ཧྲཱིཿ   ལྷ་དང་བསྐྱེད་པའི་བུམ་པ་ལས༔ བྱུང་བའི་བཅུད་ཀྱིས་ལུས་སྨིན་ཏེ༔ བསྐྱེད་རིམ་ལམ་བྱས་ལྷ་ཡི་སྐུར༔

༄༅། །འགྲོ་དོན་སྤྲུལ་སྐུ་ལྷུན་གྲུབ་ཤོག༔ ཨོཾ་ཀུ་རུ་ཀུལླེ་ཧྲཱིཿ  སྭཱ་ཧཱ༔ ཀཱ་ཡ་ཨ་བྷི་ཥིཉྩ་ཨོཾཿ སྔགས་དང་ཕྲེང་བའི་དབང་གིས་ངག་སྨིན༴ མེ་
ལོང་སྔགས་ཕྲེང་བྱིན་ལ། ཧྲཱིཿ  སྔགས་དང་སྒྲུབ་པའི་ཕྲེང་བ་ལས༔ བྱུང་བའི་བཅུད་ཀྱིས་ངག་སྨིན་ཏེ༔ བཟླས་པ་ལམ་བྱས་སྔགས་ཀྱི་སྐུར༔ འགྲོ་དོན་ལོངས་
སྐུར་ལྷུན་གྲུབ་ཤོག༔ རྩ་སྔགས། ཝཱཀྐ་ཨ་བྷི་ཥིཉྩ་ཨཱཿ མཚོན་པ་བརྡ་ཡི་དབང་གིས་སྨིན་པར༴ ཤེལ་དང་མེ་ལོང་སྙིང་གར་བཞག་ལ། ཨ་ཨ་ཨཱཿ ཧྲཱིཿ  ཡིད་
ཀྱི་ཏིང་འཛིན་བརྡ་ཡི་མཚོན༔ བྱུང་བའི་བཅུད་ཀྱིས་ཡིད་སྨིན་ནས༔ གནས་ལུགས་ལམ་བྱས་ཡེ་ཤེས་སྐུར༔ འགྲོ་དོན་ཆོས་སྐུར་ལྷུན་གྲུབ་ཤོག༔ རྩ་སྔགས།
ཙིཏྟ་ཨ་བྷི་ཥིཉྩ་ཧཱུཾ༔ སྐུ་ཐིམ་པས་ཡོན་ཏན་དང་ཕྲིན་ལས་རྗེ་བཙུན་མ་དང་དབྱེར་མི་ཕྱེད་པར་བྱིན་གྱིས་རླབས་པར་མོས། སྐུ་གཏད་ལ། ཧྲཱིཿ  སྐུ་ལས་བྱུང་བའི་

གསུང་དབྱངས་དང་༔ ཡེ་ཤེས་རྩལ་ལ་འགགས་པ་མེད༔ ཡོན་ཏན་མཐའ་ཡས་དབང་ཐོབ་ནས༔ གོ་འཕང་རྗེ་བཙུན་མ་བཞིན་ཤོག༔ རྩ་སྔགས། སརྦ་
གུརྞ་ཨ་བྷི་ཥིཉྩ་ཧྲཱིཿ གཏོར་མ་སྤྱི་བོར་བཞག་ལ། བསྒྲུབ་པའི་རྟེན་གྱི་གཏོར་མ་འདིས༔ ཡོན་ཏན་ཐམས་ཅད་བརྟན་པར་བྱ༔ རྟེན་ཅིང་འབྲེལ་འབྱུང་ནུས་མཐུ་ཡི༔
ཕྲིན་ལས་མཁའ་མཉམ་མྱུར་གྲོལ་ཤོག༔ རྩ་སྔགས། སརྦ་ཀརྨ་ཨ་བྷི་ཥིཉྩ་ཧཱུཾ༔ ཡེ་དྷརྨཱས་མེ་ཏོག་འཐོར། དེས་གྲུབ་བོ།། ༈ བཅུ་བཞི་པ་རྒྱལ་བ་ཐམས་ཅད་
ཀྱི་མཛད་པ་ལ་དབང་བའི་རིགས་བྱེད་མ་ནི། ཀུན་མཁྱེན་མཛད་པའི་གཏེར་ཆེན་གྱི༔ ནུས་པ་དབང་དུ་གྱུར་པ་ཡི༔ ཞེས་པའི་དབང་བསྐུར་ཞུ་བའི་ཆེད་དུ་
མཎྜལ༔ གསོལ་བ་གདབ་པ༴ མཆོག་གི་ཀུན་མཁྱེན་མཚུངས་མེད་རྗེ༔ སྐྱབས་འོག་འཇུག་པའི་དངོས་གྲུབ་ཀྱི༔ བདག་རྒྱུད་སྨིན་ཅིང་གྲོལ་བ་ཡི༔ གོ་

༄༅། །འཕང་མངོན་དུ་མཆོག་སྩོལ་ཞིག༔ སློབ་དཔོན་གྱིས།ཧྲཱིཿ  ཉོན་མོངས་རྟོག་ཚོགས་ཞི་བའི་ཕྱིར༔ ཡོན་ཏན་རིག་མདངས་རྒྱས་པ་དང་༔
མོས་པ་དབང་བའི་རྗེ་བཙུན་མའི༔ ཀློང་ཞུགས་ཙམ་གྱིས་དོན་དང་ལྡན༔ སྐྱབས་སེམས་སྡོམ་བཟུང་། ཡེ་ཤེས་དབབ་པ་ནི། པད་ཟླ་དང་སྒྲ་གཅན་འདོད་པའི་ལྷ་ཆུང་མ་
དང་བཅས་པའི་སྟེང་དུ་ཧྲཱིཿ  དམར་པོ་ལས་རིགས་བྱེད་མ་དམར་མོ་ཞལ་གཅིག་ཕྱག་བཞི་པ། རྩ་བའི་ཕྱག་གཉིས་ཀྱི་ཨུཏྤལ་གྱི་མདའ་གཞུ། འོག་མ་གཉིས་སྐྱབས་
སྦྱིན་དང་ཨུཏྤལ་བསྣམས་པ། དར་དང་རིན་པོ་ཆེས་བརྒྱན་ཅིང་ཕྱེད་སྐྱིལ་གྱིས་རོལ་པའི་ཐུགས་ཀར་ཧྲཱིཿདམར་པོ་གསལ་བར་གྱུར། སློབ་མའི་དད་པའི་ཤུགས་
བསྐྱེད་པ་དང་བདག་མདུན་གྱི་ཐུགས་ཀའི་འོད་ཟེར་གྱིས་ཡེ་ཤེས་པ་སྤྱན་དྲངས་ཏེ་ཐིམ། ཧྲཱིཿ བདེ་གཤེགས་རྒྱ་མཚོ་ཐུགས་རྗེ་རྒྱུད་བསྐུལ་བའི༔ བྱིན་རླབས་

གཟི་མདངས་བཅས་ནས་གནས་འདིར་གཤེགས༔ དངོས་གྲུབ་ཟད་མེད་བདུད་རྩིའི་རྒྱ་མཚོ་ཆེ༔ དད་པའི་གདུལ་བྱར་རྒྱུན་དུ་དབབ་པར་མཛོད༔ བཛྲ་ས་
མ་ཡ་ཛ་ཛ༔ ཨེ་ཧྱ་ཧི་སོགས་བརྟན་པར་བྱ། བུམ་དབང་གིས་བསྐྱེད་རིམ་གྱིས་འགྲོ་དོན་དབྱེར་མེད་དུ་གྱུར་པར་བརླབ་པའི་མོས་པས། བུམ་པ་ཐོགས་ལ། ཧྲཱིཿ   ཿ
དཀྱིལ་འཁོར་དབྱེར་མེད་བུམ་པའི་ལྷ༔ བཅུད་ཀྱིས་སྐལ་ལྡན་ལུས་སྨིན་ནས༔ སྤྲུལ་སྐུའི་ས་བོན་བསྐྱེད་རིམ་གྱིས༔ རང་གྲོལ་འགྲོ་དོན་དབྱེར་མེད་ཤོག༔ 
ཨོ་ཀུ་རུ་ཀུ་ཧྲཱིཿ  སྭཱ་ཧཱ༔ ཀཱ་ཡ་ཨ་བྷི་ཥིཉྩ་ཨོཾ༔གསང་དབང་གིས་བཟླས་པས་འགྲོ་དོན་དབྱེར་མེད་དུ་བྷནྡྷའི་བདུད་རྩི་བྱིན་ལ། གསང་སྔགས་བྷན་བདུད་རྩི་ཡི༔
བཅུད་ཀྱིས་སྐལ་ལྡན་ངག་སྨིན་ནས༔ ལོངས་སྐུའི་ས་བོན་བཟླས་ཙམ་གྱིས༔ རང་གྲོལ་འགྲོ་དོན་དབྱེར་མེད་ཤོག༔ རྩ་སྔགས། ཝཱཀྐ་ཨ་བྷི་ཥིཉྩ་ཨཱ བརྡའི་

༄༅། །དབང་གིས་ཏིང་འཛིན་གྱིས་འགྲོ་དོན༴ མེ་ལོང་ཤེལ་རྡོ་རྗེ་བྱིན་ལ། ཧྲཱིཿ  རང་གྲོལ་དབྱེར་མེད་མཚོན་བྱེད་ཀྱི༔ བཅུད་ཀྱིས་སྐལ་ལྡན་ཡིད་
སྨིན་ནས༔ ཆོས་སྐུའི་ས་བོན་གནས་ལུགས་ཀྱི༔ རང་གྲོལ་འགྲོ་དོན་དབྱེར་མེད་ཤོག་རྩ་སྔགས། ཙིཏྟ་ཨ་བྷི་ཥིཉྩ་ཧཱུཾ༔ སྐུ་ཐིམ་པས་ཕྲིན་ལས་རྣམ་བཞིས་
འགྲོ་དོན༔ སྐུ་གཏད་ལ། ཧྲཱིཿ ཞིང་ཁམས་རྒྱ་མཚོ་མཐའ་ཡས་ནས༔ ལྷ་མོས་འགྲོ་བའི་དོན་བྱེད་བཞིན༔ ཚུལ་དེ་ཇི་བཞིན་སྐལ་ལྡན་གྱིས༔ ཕྲིན་
ལས་རྣམ་བཞིའི་འགྲོ་དོན་གྱིས༔ རྩ་སྔགས། ཀཱ་ཡ་ཨ་བྷི་ཥིཉྩ་ཧཱུཾ༔ རྟེན་གཏོར་གྱིས་དབང་དོན་གྱི་ཡེ་ཤེས་བརྟན་པར་གྱུར་པའི་མོས༔ གཏོར་མ་གཏད་ལ། ཧྲཱིཿ
རྟེན་ཅིང་འབྲེལ་བར་འབྱུང་བ་ཡི༔ རིན་ཆེན་གཏོར་མའི་དབང་བསྐུར་བས༔ འཕགས་མའི་དབང་བཞི་ཡོངས་རྫོགས་ཀྱི༔ དབང་རྣམས་ལྷུན་གྱིས་གྲུབ་པར་

ཤོག༔ རྩ་སྔགས། སརྦ་ཀརྨ་གྷནྡྷེ་ཨ་བྷི་ཥིཉྩ་ཧཱུཾ༔ དེས་གྲུབ་བོ།། ༈ བཅོ་ལྔ་པ་ཕ་རོལ་ལོག་རྟོག་ཅན་གྱིས་ཁྲོ་བ་གཞོམ་པ་ལ་བསྔགས་པ་ཐུགས་ཆེན་ཁྲོ་
བ་ཉེར་ཞི་ནི༔ ཕ་རོལ་འཇིགས་པ་འཕྲོག་མཛད་པའི༔ ཁྲོ་བ་ཉེར་ཞི་ཐུགས་རྗེ་ཅན༔ ཞེས་པའི་སྨིན་བྱེད་ཞུ་བའི་ཆེད་དུ་མཎྜལ༔ གསོལ་བ༴ ཧྲཱིཿ
ཀུན་མཁྱེན་འདྲེན་པ་རིན་ཆེན་དགོངས༔ བརྩེ་བ་ཆེན་པོས་རྗེས་སུ་ཟུངས༔ རྣམ་པར་གྲོལ་བའི་ལམ་གེགས་སེལ༔ འདོད་པའི་བསམ་པ་རྫོགས་པར་མཛོད༔ 
ཞུས་པས། རྒྱལ་བའི་ཕྲིན་ལས་སྤྱན་རས་གཟིགས༔ རྔམ་པའི་ཁྲོ་བ་ཉེར་ཞི་བའི༔ དཀྱིལ་འཁོར་ཀློང་དུ་འཇུག་པར་འཚལ༔ དོན་དེ་བསམ་པ་ལྷུན་གྲུབ་བོ༔
སྐྱབས་སེམས་སྡོམ་བཟུང༌། ཡེ་ཤེས་དབབ་པ་ནི། དུར་ཁྲོད་རབ་འཇིགས་འཁྲུགས་པའི་དབུས་མེ་དཔུང་འབར་བའི་ཀློང་དུ་པད་ཉིའི་སྟེང་དུ་ཧྲཱིཿ  དམར་ལས་ཐུགས་རྗེ་ཆེན་པོ་སྐུ་

༄༅། །མདོག་མཐིང་ནག་ཞལ་ལྔ་ལས་དབུས་སྐུ་དང་མཐུན་པ་གཡས་ཞལ་གཉིས་དཀར་དང་དམར་བ། གཡོན་ཞལ་གཉིས་སེར་པོ་དང་ལྗང་གུ།
སྤྱན་གསུམ་གསུམ་དང་མཆེ་བ་བཞི་བཞི་གཙིགས་པ། དབུ་སྐྲ་སེར་པོ་གྱེན་དུ་བརྫེས་པ། ཕྱག་བཅུ་གཉིས་ཀྱི་གཡས་དྲུག་ན་ཌཱ་མ་རུ༔ ཁ་ཊྭཱཾ་ཀ ལྕགས་
ཀྱུ༑ ཞགས་པ། རྡོ་རྗེ། མདའ་བསྣམས་པ། གཡོན་དྲུག་གིས་སྡིགས་མཛུབ་དང་། ཐོད་པ་པདྨ་དམར་པོ། ནོར་བུ། འཁོར་ལོ། གཞུ་
བསྣམས་པ། སྟག་ཤམ་དང་མགོ་འཕྲེང་སོགས་དུར་ཁྲོད་རོལ་པའི་ཆས་ཀྱིས་བརྒྱན་པ་རབ་ཏུ་ཁྲོས་པའི་ཚུལ་ཅན་གཡོན་བརྐྱང་གིས་བརྗིད་པའོ། །ཐུགས་ཀར་
ཧྲཱིཿདམར་པོས་མཚན་པར་གྱུར། སློབ་མའི་དད་པའི་ཤུགས་བསྐྱེད་པ་དང་བདག་མདུན་གྱི་ཐུགས་ཀའི་འོད་ཟེར་གྱིས་ཡེ་ཤེས་པ་སྤྱན་དྲངས་ཏེ་ཐིམ། ཧྲཱིཿ  ཕྱོགས་

བཅུ་དུས་གསུམ་བདེ་གཤེགས་མཁྱེན་བརྩེས་བཞེངས༔ བདེ་ཆེན་མགོན་པོ་གཟུགས་སྐུ་སྤྱན་རས་གཟིགས༔ གནས་འདིར་ཡེ་ཤེས་དབབ་པར་མཛད་དུ་གསོལ༔
ཐུགས་རྗེའི་དབང་མཆོག་བྱིན་ཆེན་དབབ་ཏུ་གསོལ༔ ས་མ་ཡ་ཕེཾ་ཕེཾ་ཛ་ཛཿ  ཨེ་ཧྱ་ཧི་སོགས་བརྟན་པར་བྱ། བུམ་པའི་དབང་གིས་བྱ་བ་མཛད་པར་མོས། བུམ་པ་
ཐོགས་ལ། བསྐྱེད་པ་ལྷ་ཡི་བུམ་པ་ན༔ ཡེ་ཤེས་བཅུད་ཀྱི་བདུད་རྩི་ཡིསཿ ལུས་ཀྱི་ལྷ་ཡི་ས་བོན་སྨིན༔ འབྲས་བུ་སྤྲུལ་པའི་སྐུར་གྱུར་ཏོ༔ ཨོཾ་ཨཱཿཧཱུཾ༔
ཨི་ཏི་མུ་ནི་བ་ར་བཛྲ། ཧྲཱིཿ  ཧཱུཾ༔ཛཿ  ཀཱ་ཡ་ཨ་བྷི་ཥིཉྩ་ཨོཾཿ གསང་དབང་གི་བྱ་བ་མཛད་པར་མོས། བྷནྡྷ་གཏད་ལ། བསྐྱེད་བཟླས་ལྷ་ཡི་ཀ་པཱ་ལར༔ ཡེ་
ཤེས་བཅུད་ཀྱི་བདུད་རྩི་ཡིས༔ ངག་གི་སྔགས་ཀྱི་ས་བོན་སྨིན༔ འབྲས་བུ་ལོངས་སྤྱོད་སྐུར་གྱུར་ཏོ༔ རྩ་སྔགས། ཝཀྐ་ཨ་བྷི་ཥིཉྩ་ཨཱཿ  ཤེལ་དང་མེ་ལོང་

༄༅། །གི་བརྡས་ཤེས་རབ་ཡེ་ཤེས་ཀྱི་དབང་གི༴ ཤེལ་དང་མེ་ལོང་སྙིང་གར་བཞག་ལ། ཧྲཱིཿ བཟོད་མེད་མཉམ་པར་བཞག་པའི་མདངས༔ གང་
ཤར་མེ་ལོང་གཟུགས་བརྙན་བཞིན༔ རང་གྲོལ་ཡེ་ཤེས་ས་བོན་སྨིན༔ འབྲས་བུ་ཆོས་ཀྱི་སྐུར་གྱུར་ཏོ༔ རྩ་སྔགས། ཙིཏྟ་ཨ་བྷི་ཥིཉྩ་ཧཱུཾ༔ སྐུ་ཐིམ་པས་ཡོན་
ཏན་གྱི་དབང་གི༴ སྐུ་གཏད་ལ། ཧྲཱིཿ   རྒྱལ་བ་རྒྱ་མཚོ་ཐུགས་རྗེའི་སྐུ༔ འཕགས་མཆོག་ཁྲོ་བ་ཉེར་ཞི་བའི༔ ཡོན་ཏན་འདི་ལ་རྩལ་རྫོགས་ཏེ༔ འགྲོ་
བའི་དཔལ་ཡོན་རབ་རྒྱས་ཤོག༔ རྩ་སྔགས། རྟེན་གཏོར་ལྷས་དབང་བསྐུར་བས་ཡེ་ཤེས་བརྟན་པར་མོས་ལ། གཏོར་མ་ཐོགས་ལ།ཧྲཱིཿ  དེ་ལྟར་དབང་སྐུར་
རིན་ཆེན་གང་༔ རབ་ཏུ་བརྟན་པར་བྱ་བའི་ཆེད༔ དགེ་ལེགས་བྱ་བ་མཐར་སོན་ནས༔ མཁའ་མཉམ་འགྲོ་དོན་ཡོངས་རྫོགས་ཤོག༔ རྩ་སྔགས། སརྦ་ཀརྨ་

ཨ་བྷི་ཥིཉྩ་ཧཱུཾ༔ དེས་གྲུབ་པོ།། ༈ བཅུ་དྲུག་པ་ཆོས་བཞིན་དུ་སྤྱོད་པ་ལ་འདོད་རྒུ་འབྱུང་བའི་ཆ་རྐྱེན་ནི་སྒྲོལ་མ་ནོར་སྦྱིན་མ་སྟེ། ཕྲིན་ལས་ཡོངས་ཀྱི་དཔལ་
ཡོན་མོ༔ ཆོས་བཞིན་འདོད་པའི་འབྱོར་བའི་གཏེར༔ ནོར་སྦྱིན་བཅོམ་ལྡན་འཕགས་མ་སྟེ༔ ཞེས་པའི་སྨིན་བྱེད་ཀྱི་ཆེད་དུ་མཎྜལ གསོལ་བ་འདེབས་
པ༔ མཁྱེན་བརྩེ་མཆོག་གི་བླ་མ་དགོངས༔བསམ་པ་ཆོས་སྦྱིན་སྒྲུབ་པ་དང་༔ སྒྲུབ་པའི་མཐུན་རྐྱེན་དཔལ་འབྱོར་གྱིས༔གང་བསམ་ལྷུན་གྲུབ་མཆོག་
སྩོལ་ཞིག༔ ཞུས་པས། འདི་ཕྱི་ལེགས་པར་མཐར་སོན་པའི༔ དཔལ་སྟེར་སྒྲོལ་མ་ནོར་སྦྱིན་མའི༔ དཀྱིལ་འཁོར་ཀློང་དུ་འཇུག་པར་འཚལ༔ ཞུགས་ནས་
འབྲས་བུ་འབྱིན་པ་གཅེས༔ སྐྱབས་སེམས་སྡོམ་བཟུང༌། ཡེ་ཤེས་དབབ་པ་ནི། པད་ཟླའི་སྟེང་དུ་ཏཱཾཿ  ལས་ནོར་སྦྱིན་མ་ལྗང་སྔོན་ཞལ་གཅིག་ཕྱག་བཞི་པ། གཡས་བགྲང་

༄༅། །ཕྲེང་དང་མཆོག་སྦྱིན། གཡོན་ཨུཏྤལ་དང་པོ་ཏི་བསྣམས་པ་དང་༔ དར་དང་རིན་པོ་ཆེས་བརྒྱན་ཅིང་སེམས་སྐྱིལ་ཅན་གྱི་ཐུགས་ཀར་ཉཿ
ཿལྗང་གུ་གསལ་བར་གྱུར། སློབ་མའི་དད་པའི་ཤུགས་བསྐྱེད་པ་དང་བདག་མདུན་གྱི་ཐུགས་ཀའི་འོད་ཟེར་གྱིས་ཡེ་ཤེས་པ་སྤྱན་དྲངས་ཏེ་ཐིམ༔ ཏཾཿ  རྒྱལ་བ་
རྣམས་ཀྱི་ཕྲིན་ལས་རྗེ་བཙུན་མ༔ བྱིན་རླབས་དབང་མཆོག་སྩོལ་ཕྱིར་གཤེགས་སུ་གསོལ༔ བཛྲ་ས་མ་ཡཱ་ཛ་ཛ༔ ཨེ་ཧྱ་ཧི་སོགས། བརྟན་པར་བྱ། བུམ་པའི་
དབང་གིས་སྤྲུལ་སྐུའི་ས་བོན་བཞག བུམ་པ་ཐོགས་ཏེ། ཏཾ བསྐྱེད་པ་བུམ་པའི་དབང་མཆོག་གི༔ བྱིན་རླབས་ཕུང་པོ་ལྷ་རུ་སྨིན༔ བསྐྱེད་ཅིང་སྒྲུབ་པའི་
འབྲས་བུ་ཡི༔ སྤྲུལ་སྐུའི་འགྲོ་དོན་ལྷུན་གྲུབ་ཤོག༔ ཨོཾ་ཏཱ་རེ་ཏུཏྟཱ་རེ་དྷ་ནན་མེ་ད་དཾ་སྭཱ་ཧཱཿ ཀཱ་ཡ་ཨ་བྷི་ཥིཉྩ་ཨོཾཿ སྔགས་ཕྲེང་འཕྲོས་ཏེ་ཐིམ་པས་ལོངས་

སྐུའི་ས་བོན༴ བཟླས་ལུང་ནི། ཏཱཾཿ བཟླས་པ་སྔགས་ཀྱི་དབང་མཆོག་གི༔ བྱིན་རླབས་ངག་དབང་སྔགས་སུ་སྨིན༔ བཟླས་སྩོལ་སྒྲུབ་པའི་འབྲས་བུ་ཡི༔
ལོངས་སྐུའི་འགྲོ་དོན་ལྷུན་གྲུབ་ཤོག༔ རྩ་སྔགས། ཝཱཀྐ་ཨ་བྷི་ཥིཉྩ་ཨཱ བརྡ་དང་དགོངས་པ་གཏད་པས་ཆོས་སྐུའི་ས ཤེལ་རྡོ་རྗེ་གཏད་ལ། ཏཱཾཿ རྟོགས་པའི་
ཏིང་འཛིན་དབང་མཆོག་གི༔ བྱིན་རླབས་མཆོག་གིས་ཡིད་སྨིན་ནས༔ སྣང་སྟོང་རང་གྲོལ་འབྲས་བུ་ཡི༔ ཆོས་སྐུའི་འགྲོ་དོན་ལྷུན་གྲུབ་ཤོག༔ རྩ་སྔགས། །
ཙིཏྟ་ཨ་བྷི་ཥིཉྩཧཱུཾ༔ སྐུ་འཕྲོས་པས་ཡོན་ཏན་ཕྲིན་ལས་དབྱེར་མེད་དུ་བྱིན་གྱིས་རླབས་པར་མོས། སྐུ་གཏད་ལ། ཏཱཾཿ སངས་རྒྱས་ཀུན་གྱི་ཕྲིན་ལས་མ༔ རྗེ་
བཙུན་སྒྲོལ་མ་ནོར་སྦྱིན་མ༔ ཚུལ་བཞིན་ཡོན་ཏན་ལྷུན་གྲུབ་ཀྱི༔ དཔལ་རྣམས་སློབ་མར་ཡོངས་རྫོགས་ཤོག༔ རྩ་སྔགས། སརྦ་གུརྞ་ཨ་བྷི་ཥིཉྩ་ཧཱུཾ༔ རྟེན་

༄༅། །གཏོར་དབང་གིས་བཀའ་གཏད་ཐོབ་པར་མོས། གཏོར་མ་གཏད་ལ། གང་ལ་སྒྲུབ་པ་ཀུན་གྱི་རྟེན༔ ཡོངས་རྫོགས་གཏོར་མའི་དབང་
བསྐུར་བས༔ སྐུ་གསུང་ཐུགས་དང་ཡོན་ཏན་དང་༔ ཕྲིན་ལས་ལྷུན་གྲུབ་དབང་རྫོགས་ཤོག༔ རྩ་སྔགས། སརྦ་ཀརྨ་ཨ་བྷི་ཥིཉྩ་ཧཱུཾ༔ དེས་གྲུབ་བོ།། ༈
བཅུ་བདུན་པ་ཕྲིན་ལས་ཐ་དག་གི་གེགས་སེལ་ཞིང་ཆོས་མཐུན་གྱི་བསམ་པ་འགྲུབ་པ་མཆོག་ཏུ་བསྔགས་པ་ནི་སྒྲོལ་མ་དྲག་མོ་རྒྱ་ནག་རིམ་པས་སྒྲོལ་མཛད་མ་སྟེ། ཕྲིན་
ལས་ཡོངས་ཀྱི་མངའ་བདག་མོ༔ མི་རུང་དུག་ཚོགས་བཅོམ་མཛད་པའི༔ ཞེས་དང་། འཕྲལ་རྐྱེན་གཞན་གྱི་དབང་དུ་མི་འགྲོ་ཞིང་༔ ཆོས་མཐུན་འདོད་
པའི་བསམ་པ་འགྲུབ་པ་ཡི༔ འབད་པ་དོན་དང་ལྡན་པའི་ཐ་ཚིག་ཡིན༔ ཞེས་པའི་སྨིན་བྱེད་ཞུ་བའི་ཆེད་དུ་མཎྜལ༴ གསོལ་བ་འདེབས་པ༴ ན་མོ༔

ཕྲིན་ལས་ལྷུན་གྲུབ་དཔལ་མགོན་དགོངས༔ བདག་གི་འགལ་རྐྱེན་ལས་སྒྲོལ་ཞིང་༔ མཐུན་རྐྱེན་ལྷུན་གྱིས་གྲུབ་པ་ཡི༔ གདམས་པ་རིན་ཆེན་སྩལ་དུ་གསོལ༔
ལན་དུ། ཧོ༔ ཤེས་རབ་དགའ་བའི་རིན་ཆེན་མཆོག༔ ཕྲིན་ལས་སྒྲོལ་མ་རབ་ཁྲོས་པའི༔ དཀྱིལ་འཁོར་ཀློང་དུ་ཞུགས་ཤིག་དང་༔ འདོད་པའི་བསམ་
པ་འགྲུབ་པ་ཡིན༔ སྐྱབས་སེམས་སྡོམ་བཟུང་བྱ། ཡེ་ཤེས་དབབ་པ་ནི། པད་ཟླའི་སྟེང་དུ་ཧཱུྃ་ནག་ལས་སྒྲོལ་མ་སྐུ་མདོག་ནག་མོ་ཞལ་གཅིག་ཕྱག་བཞི་པ། དང་པོ་གཉིས་
གྲི་ཐོད་དང་། འོག་མ་གཉིས་རལ་གྲི་དང་ཨུཏྤལ་བསྣམས་པ། དབུ་སྐྲ་ཁམ་ནག་ཐོར་ཚུགས་དང་སིལ་མས་སྐུ་རྒྱབ་ཁེབ་པ། སྤྱན་གསུམ་མཆེ་བ་བཞི་གཙིགས་
པ༑ རྡོ་རྗེའི་གད་རྒྱངས་སྒྲོགས་པ། ཕྱག་རྒྱ་ལྔ་དང་ཐོད་ཕྲེང་སྟག་ཤམ་ཀླུབས་ཤིང་གཡོན་བརྐྱང་གིས་འགྱིང་བ། ཐུགས་ཀར་ཧཱུྃ་ནག་པོ་གསལ་བར་གྱུར༔

༄༅། །སློབ་མའི་དད་པའི་ཤུགས་བསྐྱེད་པ་དང་བདག་མདུན་གྱི་ཐུགས་ཀའི་འོད་ཟེར་གྱིས་ཡེ་ཤེས་པ་སྤྱན་དྲངས་ཏེ་ཐིམ༔ ཧཱུཾ༔ རྒྱལ་བའི་ཕྲིན་
ལས་ལས་བསྐུལ་བདེ་གཤེགས་ཀུན༔ མ་ལུས་འཁོར་བཅས་ཐུགས་རྗེ་རོལ་པའི་གར༔ མཁྱེན་བརྩེ་ནུས་པའི་རྗེ་བཙུན་སྒྲོལ་མའི་སྐུར༔ དབང་མཆོག་བསྐུར་
ཕྱིར་གནས་འདིར་གཤེགས་སུ་གསོལ༔ བཛྲ་ས་མ་ཡ་ཛ་ཛ༔ ཨེ་ཧྱ་ཧི་སོགས། བརྟན་པར་བྱ། བུམ་དབང་གིས་ལུས་སྨིན་པར་མོས། བུམ་པ་ཐོགས་ལ། ཧྲཱིཿ
བསྐྱེད་པ་ཐུགས་རྗེའི་བུམ་པ་ལས༔ ནུས་པའི་དབང་གིས་ལུས་སྨིན་ཏེ༔ ལྷ་རྣམས་བསྐྱེད་པའི་ཚུལ་དུ་དབང་༔ སྤྲུལ་སྐུའི་འགྲོ་དོན་ལྷུན་གྲུབ་ཤོག༔ ཨོཾ་
ཧྲཱིཿ  ཧཱུཾ་ཕཊཿ  ཀཱ་ཡ་ཨ་བྷི་ཥིཉྩཨོྃཿ  གསང་དབང་གིས་ངག་སྨིན་པར་མོས། བྷནྡྷ་བྱིན་ལ།ཧྲཱིཿ   བཟླས་པ་ཐུགས་རྗེའི་པདྨོ་ལས༔ ནུས་པའི་དབང་གིས་

ངག་སྨིན་ཏེ༔ སྔགས་རྣམས་བཟླས་པའི་ཚུལ་དུ་དབང་༔ ལོངས་སྐུའི་འགྲོ་དོན་ལྷུན་གྲུབ་ཤོག༔ རྩ་སྔགས། ཝཱཀྐ་ཨ་བྷི་ཥིཉྩ་ཨཱ༔ ཤེས་རབ་ཡེ་ཤེས་ཀྱིས་
ཡིད་སྨིན་པར༔ ཤེལ་དང་རྡོ་རྗེ་བྱིན་ལ། ཧྲཱིཿ  གང་ཤར་རང་གྲོལ་ཐུགས་རྗེའི་མདངས༔ ནུས་པའི་དབང་གིས་ཡིད་སྨིན་ཏེ༔ ཡེ་ཤེས་སྙིང་པོའི་དོན་ལ་དབང་
ཆོས་སྐུའི་འགྲོ་དོན་ལྷུན་གྲུབ་ཤོག༔ རྩ་སྔགས། ཙིཏྟ་ཨཱ་བྷི་ཥིཉྩ་ཧཱུཾ༔ སྐུ་ཐིམ་པས་ཕྲིན་ལས་ཀྱི་དབང་ཐོབ་པར སྐུ་གཏད་ལ། མཚན་དཔེ་འཕགས་པའི་ཐུགས་
རྗེ་ལས༔ ཕྲིན་ལས་མདངས་ཀྱིས་འགྲོ་བ་ཡི༔ དོན་གྱི་མཛད་པའི་ཚུལ་ཇི་བཞིན༔ མ་ལུས་ཀུན་གྱི་དབང་རྫོགས་ཤོག༔ རྩ་སྔགས། ཀཱ་ཡ་ཨ་བྷི་ཥིཉྩ་ཧཱུཾ༔
རྟེན་གཏོར་གྱི་བཀའ་དབང་ཡོངས་རྫོགས་ཐོབ་པར་མོས། གཏོར་མ་གཏད་ལ། ཧྲཱིཿ འཕགས་མའི་བསྒྲུབ་རྟེན་གཏོར་མའི་དབང་༔ མ་རུངས་ཐ་དག་བཟློག་

༄༅།།མཛད་ཅིང་༔ ལེགས་པའི་ཡོན་ཏན་ལྷུན་གྲུབ་ཀྱི༔ བཀའ་དབང་ཡོངས་རྫོགས་ཐོབ་པར་ཤོག༔ རྩ་སྔགས། སརྦ་ཨ་བྷི་ཥིཉྩ་ཧཱུཾ༔
དེས་གྲུབ་བོ།། ༈ བཅོ་བརྒྱད་པ་རྒྱུ་འབྲས་ཀྱི་དུག་སེལ་བ་ལ་བསྔགས་པ་འཕགས་མ་དུག་སེལ་མ་ནི། ཡེ་ཤེས་བདུད་རྩིའི་རང་བཞིན་གྱིས༔ ཉོན་མོངས་
དུག་ཀུན་རང་གྲོལ་བའི༔ ཞེས་པའི་དབང་ཞུ་བའི་ཆེད་དུ་མཎྜལ༔ གསོལ་བ་འདེབས་པ་འདིའི༴ ཧྲཱིཿ  འདྲེན་པ་མཆོག་གི་བཅོམ་ལྡན་དགོངས༔རང་
རྒྱུད་ཉོན་མོངས་དུག་སེལ་བའི༔ ཡེ་ཤེས་བདུད་རྩི་བདག་ལ་སྩོལ༔ ཆོས་ཀྱི་བདུད་རྩིས་འཚོ་བར་མཛོད༔ ཞུས་པས། རང་རྒྱུད་ཤེས་ཉོན་དུག་ཞི་བ༔ རྣམ་
པར་གྲོལ་བའི་ལམ་འདི་ཡིན༔ བཅོམ་ལྡན་དུག་སེལ་ལྷ་མོ་ཡི༔ སྨིན་གྲོལ་དཀྱིལ་འཁོར་ཀློང་འཇུག་འཚལ་སྐྱབས་སེམས་སྡོམ་བཟུང་། ཡེ་ཤེས་དབབ་པ་ནི། པད་

ཟླའི་སྟེང་དུ་ཧཱུྃ་ལྗང་སྔོན་ལས་དུག་སེལ་ལྷ་མོ་ལྗང་གུ་ཞལ་གཅིག་སྦྲུལ་དཀར་པོའི་གདེངས་ཀ་བདུན་དང་ལྡན་པ། ཕྱག་བཞིའི་གཡས་གཉིས་ན་རྩེ་གསུམ་དང་རྨ་
བྱའི་སྒོ། གཡོན་གཉིས་སྦྲུལ་དང་མི་འཇིགས་པའི་ཕྱག་རྒྱ་མཛད་པ། དོ་ཤལ་དང་སྐེ་རགས་གདུ་བུ་ཐམས་ཅད་སྦྲུལ་གྱི་བརྒྱན་པ་སེམས་སྐྱིལ་གྱིས་བཞུགས་
པའི་ཐུགས་ཀར་ཧཱུྃ་ལྗང་གུ་གསལ་བར་གྱུར། སློབ་མའི་དད་པའི་ཤུགས་བསྐྱེད་པ་དང་བདག་མདུན་གྱི་ཐུགས་ཀའི་འོད་ཟེར་གྱིས་ཡེ་ཤེས་པ་སྤྱན་དྲངས་ཏེ་ཐིམ། 
ཧྲཱིཿ ཕྱོགས་བཅུའི་བདེ་གཤེགས་ཐུགས་རྗེ་བརྩེ་བས་བཞེངས༔ འགྲོ་བའི་ཉོན་མོངས་ལ་སོགས་དུག་བཅོམ་པ༔ དུག་སེལ་ལྷ་མོའི་རྣམ་པར་གཤེགས་སུ་
གསོལ༔ བདེ་གཤེགས་མཁྱེན་བརྩེའི་བདུད་རྩི་དབབ་པར་མཛོད༔ ཛྷཱ་ན་དྷ་ཀི་ནི་བཛྲ་ས་མ་ཡ་ཛ་ཛ༔ ཨེ་ཧྱ་ཧི་སོགས། བརྟན་པར་བྱ། བུམ་པའི་དབང་གིས་

༄༅། །འབྲས་བུ་སྤྲུལ་སྐུའི་འགྲོ་དོན་ནུས་པའི་གོ་འཕང་ཐོབ་པར་མོས་ལ། བུམ་པ་ཐོགས་ལ། ཧྲཱིཿ བསྐྱེད་རིམ་ལྷ་ཡི་བུམ་པའི་བཅུད༔ སྐལ་
ལྡན་ཁྱོད་ལ་དབང་བསྐུར་བས༔ ལུས་ལྷར་སྨིན་པའི་འབྲས་བུ་ཡི༔ སྐུ་ཡིས་འགྲོ་དོན་ལྷུན་གྲུབ་ཤོག༔ ཨོཾ་ཨཱཿ པི་ཛི་ཧེ་བཛྲ་ཀ་ཡེ་གྲ་ས་གྲ་ས་ཛྭ་ལ་ཛྭ་ལ་མ་
ཧེ་ཛྭ་ལེ་མ་ཧཱ་ཡོ་ཀི་ཤྭ་རི་ཧཱུཾ་ཧཱུཾ་ཕཊ་ཕཊ་སྭཱ་ཧཱ༔ ཀཱ་ཡ་ཨ་བྷི་ཥིཉྩ་ཨོཾཿ   བྷནྡྷའི་བདུད་རྩིས་འབྲས་བུ་ངག་གིས་འགྲོ་དོན་ནུས་པའི་གོ༔ བྷནྡྷ་ཕྲེང་བ་གཏད་ལ།ཧྲཱིཿ
བཟླས་པ་སྔགས་ཀྱི་འཁོར་ལོའི་བཅུད༔ སྐལ་ལྡན་ཁྱོད་ལ་དབང་བསྐུར་བས༔ ངག་དབང་སྨིན་པའི་འབྲས་བུ་ཡི༔ གསུང་དོན་ལོངས་སྐུའི་འགྲོ་དོན་ཤོག༔
རྩ་སྔགས། ཝཱཀྐ་ཨ་བྷི་ཥིཉྩ་ཨཱཿ ཤེལ་རྡོ་རྗེས་འབྲས་བུ་དགོངས་པས་འགྲོ་དོན་ནུས ཤེལ་རྡོ་རྗེ་གཏད་ལ། ཧྲཱིཿ ཏིང་འཛིན་བསྒོམ་པའི་ཡེ་ཤེས་བཅུད༔ སྐལ་

ལྡན་ཁྱོད་ལ་དབང་བསྐུར་བས༔ མཉམ་ཉིད་རྟོགས་གྲོལ་འབྲས་བུ་ཡི༔ དགོངས་པ་ཆོས་སྐུའི་འགྲོ་འདུལ་ཤོག༔ རྩ་སྔགས། ཙིཏྟ་ཨ་བྷི་ཥིཉྩ་ཧཱུཾ༔ ཚིག་གི་དབང་
ནི༑ ཚིག་གི་བདུད་རྩི་ལ་སྤྱོད་པའི༔ མྱོང་བ་མཐོང་བའི་དོན་མཐོང་ཞིང་༔ རྟོག་ཚོགས་དུག་རྣམས་རང་གྲོལ་གྱིས༔ཉོན་མོངས་དུག་སེལ་དུག་མེད་ཤོག༔
རྩ་སྔགས། ཙིཏྟ་ཨ་བྷི་ཥིཉྩ་ཧཱུཾ༔ སྐུ་ཐིམ་པས་ཤེས་ཉོན་སྒྲིབ་པ་སྦྱང་བས་འགྲོ་དོན༴ སྐུ་གཏང་ལ། ཡེ་ཤེས་མདངས་ཀྱི་བདུད་རྩི་ཡི༔ ཤེས་ཉོན་དུག་ལྔའི་དྲི་
སྦྱངས་བས༔དུག་སེལ་ལྷ་མོ་ཇི་ལྟ་བུ༔ འགྲོ་བའི་དཔལ་དུ་མངོན་གྱུར་ཤོག༔ རྩ་སྔགས། སརྦ་ཀརྨཱ་ཨ་བྷི་ཥིཉྩ་ཧཱུཾ༔ རྟེན་གཏོར་གྱིས་ཡོན་ཏན་གོང་དུ་
འཕེལ་དུས་འགྲོ་དོན༴ གཏོར་མ་ཐོགས་ལ། ཧྲཱིཿ སྒྲུང་པའི༌ རྟེན་གྱི༌ གཏོར་མ་འདི༔ གང་རྣམས་ཀུན་གྱིས་པརྟན་པའི་རྟཿ  དེང་འདིར་ཁྱོད་ལ་དབང་བསྐུར་

༄༅། ། བས༔ ཡོན་ཏན་དགེ་ལེགས་རྟེན་འཕེལ་ཤོག༔ རྩ་སྔགས། དབྱངས་གསལ་ཡེ་དྷར་གྱིས་མེ་ཏོག་འཐོར། དེས་གྲུབ་བོ།། ༈ བཅུ་དགུ་པ་
ནི་འགྲོ་བ་ངན་འགྲོ་ལས་སྒྲོལ་བ་ལ་ཤིན་ཏུ་བསྔགས་པ་ངན་སོང་ལས་སྒྲོལ་མ་སྟེ། ཇི་ལྟར་མཁྱེན་པའི་ཡེ་ཤེས་ཀྱིས༔ ངན་སོང་སྡུག་བསྔལ་སྦྱོངས་མཛད་པའི༔
ངན་སོང་ལས་སྒྲོལ་རྗེ་བཙུན་མ༔ ཞེས་པའི་སྨིན་བྱེད་ཞུ་བའི་ཆེད་དུ་མཎྜལ༴ གསོལ་བ་འདེབས༔ ཡེ་ཤེས་མཆོག་དང་དབྱེར་མེད་པའི༔ བཅོམ་ལྡན་
མགོན་པོས་གསན་པར་དགོངས༔བདག་ཅག་སྒྲིབ་པས་དམ་བཅིངས་པའི༔ དྲི་མ་ཐ་དག་བསལ་དུ་གསོལ༔ ལན་དུ། སྡིག་པའི་དྲི་མས་བསྒྲིབས་པའི་དྲི༔
བཅོམ་མཛད་ངན་སོང་སྒྲོལ་མ་ཡི༔ དཀྱིལ་འཁོར་ཀློང་དུ་གཞུག་པར་འཚལ། སྐྱབས་སེམས་སྡོམ་བཟུང༌། ཡེ་ཤེས་དབབ་པ་ནི། པད་ཟླའི་སྟེང་དུ་ཏཱཾཿ  ལྗང་གུ་ལས་རྗེ་བཙུན་

མ་སྐུ་མརྒད་ཀྱི་མདོག་ཅན་ཞལ་གཅིག་ཕྱག་བཞི་པ། གཡས་ངན་སོང་དབུགས་འབྱིན་གྱི་ལྕགས་ཀྱུ་དང་མཆོག་སྦྱིན། གཡོན་ཡེ་ཤེས་ཀྱི་འཆིང་པའི་ཞགས་པ་
དང་ཨུཏྤལ་བསྣམས་ཤིང༌།དཔེ་གཞན་ནས་བཙུད་པ། དར་དཀར་པོ་དང་རིན་པོ་ཆེའི་རྒྱན་དུ་མས་སྤྲས་པ་ཞབས་སེམས་སྐྱིལ་བཞུགས་པའི་ཐུགས་ཀར་ལྗང་གུ་གསལ་
བར་གྱུར༔སློབ་མའི་དད་པའི་ཤུགས་བསྐྱེད་པ་དང་བདག་མདུན་གྱི་ཐུགས་ཀའི་འོད་ཟེར་གྱིས་ཡེ་ཤེས་པ་སྤྱན་དྲངས་ཏེ་ཐིམ། ཏཱཾ༔ རྒྱལ་བ་རྣམས་ཀྱི་མཛད་
ཕྲིན་བཅོམ་ལྡན་མས༔ ཐུགས་རྗེ་ཆེན་པོས་ངན་སོང་ལས་སྒྲོལ་ཞིང་༔ སེམས་ཅན་སྡུག་བསྔལ་སྦྱངས་བའི་རྗེ་བཙུན་མ༔ སྒྲོལ་མ་འགྲོ་བའི་དོན་དུ་གཤེགས་
སུ་གསོལ༔ བཛྲ་ས་མ་ཡཱ་ཛ་ཛ༔ ཨེ་ཧྱ་ཧི་སོགས། བརྟན་པར་བྱ། བུམ་དབང་བསྐུར་བས་ལྷ་ཡི་ས་བོན་ཐོབ་པར་མོས། བུམ་པ་ཐོགས་ལ། ཏཱཾ༔ སྤྲུལ་པ་

༄༅།།སྐུ་ཡི་བུམ་པའི་རྒྱུན༔ ལུས་ཞིང་ལྷ་ཡི་ས་བོན་མཆོག༔ བསྐྱེད་པ་སྨིན་པའི་སྤྲུལ་སྐུ་ཡིས༔ མཁའ་མཉམ་སྤྲུལ་སྐུའི་དོན་བྱེད་ཤོག༔
ན་མོ་ཨཱརྱ་ཨ་བ་ལོ་ཀི་ཏེ་ཤྭ་ར་ཡ༔ བོ་དྷི་སཏྭ་ཡ༔ མ་ཧཱ་སཏྭ་ཡ༔ མ་ཧཱ་ཀ་རུ་ཎི་ཀ་ཡ༔ ན་མོ་བྷ་ག་བ་ཏེ༔ ཨཱརྱ་ཏཱ་རེ༔ ཨོ་ཏ་རེ་ཏུཏྟཱ་རེ་ཏུ་རེ་བཱཻ་
རེ་དུརྒ་ཏེ་ཨུཏྟ་ཏྲ་ཡ༔ ཧཱུྃ་ཧཱུྃ་ཧཱུཾ༔ སརྦ་དུཿཁོ་ཏ་མོ་ཙ་ནི་བྷ་ག་ཝ་ཏི་དུརྒ་ཏ་ར་ཎོ་མ་ཧཱ་ཡོ་ག་རི་ཧྲཱིཾ་ན་མོ་ཏུ་རེ་སྭཱ་ཧཱ༔ ཀཱ་ཡ་ཨ་བྷི་ཥིཉྩ་ཨོཾ༔གསང་དབང་
བ བསྐུར་བས་སྔགས་ཀྱི་ས་བོན་ཐོབ༔ བཟླས་ལུང་སྔགས་ཕྲེང་གཏད་ལ། ཨཱ༔ ལོངས་སྐུ་གསུང་གི་ཆུ་རྒྱུན་གྱིས༔ ངག་ཞིང་སྔགས་ཀྱི་ས་བོན་མཆོག༔ བཟླས་པ་
སྨིན་པའི་ལོངས་སྐུ་ཡིས༔ མཁའ་མཉམ་ལོངས་སྐུའི་དོན་བྱེད་ཤོག༔ རྩ་སྔགས། ཝཱཀྐ་ཨ་བྷི་ཥིཉྩ་ཨཱཿ ཤེས་རབ་དབང་གིས་ཡིད་རང་གྲོལ་གྱི་ས་བོན་ཐོབ་

པར་མོས། ཤེལ་དང་མེ་ལོང་གཏད་ལ། སྣང་སྟོང་སེམས་ཀྱི་ཆོ་འཕྲུལ་རྒྱུན༔ ཡིད་བཞིན་རང་གྲོལ་ས་བོན་མཆོག༔ དགོངས་པ་སྨིན་པའི་ཆོས་སྐུ་ཡིས༔ མཁའ་
མཉམ་ཆོས་སྐུའི་དོན་བྱེད་ཤོག༔ རྩ་སྔགས། ཙིཏྟ་ཨ་བྷི་ཥིཉྩ་ཧཱུཾ༔ སྐུ་ཐིམ་པས་ཡོན་ཏན་འགྲོ་བ་གང་འདུལ་གྱི་མངའ་དབང་ཐོབ་པརསྐུ་གཏད་ལ། ཏཱཾཿ
སྤྲུལ་ལོངས་ཆོས་སྐུའི་ངོ་བོ་ཉིད༔ སྐུ་བཞི་ཡེ་ཤེས་བཅོམ་ལྡན་མའི༔ ཡོན་ཏན་འགྲོ་བ་གང་འདུལ་བའི༔ ཕྲིན་ལས་ཐ་དག་ལྷུན་གྲུབ་ཤོག༔ རྩ་སྔགས། སརྦ་
གུརྞ་ཨ་བྷི་ཥིཉྩ་ཧཱུཾ༔ གཏོར་མའི་དབང་གིས་ཡེ་ཤེས་ཡོངས་རྫོགས་བརྟན་པར་མོས། གཏོར་མ་ཐོགས་ལ། ཏཾ༔ ངན་སོང་གནས་ལས་སྒྲོལ་མ་ཡི༔ བྱང་ཆུབ་
སེམས་ཀྱིས་གང་འདུལ་བ༔ མ་ལུས་སློབ་མར་ཡོངས་རྫོགས་ནས༔ འགྲོ་དོན་གོང་ནས་གོང་འཕེལ་ཤོག༔ རྩ་སྔགས། སརྦ་ཀརྨ་ཨ་བྷི་ཥིཉྩ་ཧཱུཾ༔ དེས་གྲུབ་

༄༅། །བོ།། ༈ ཉི་ཤུ་པ་འཕགས་མ་ཐམས་ཅད་ཀྱི་ཕྲིན་ལས་གཅིག་ཏུ་བསྡུས་པ་ལས་བཞི་ཐ་དག་གི་ནུས་པ་འབྱིན་བྱེད་སྒྲོལ་མ་དཀར་
མོ་ནི། འཕགས་མ་ཕྲིན་ལས་ཀུན་འདུས་ཀྱི༔ ལས་བཞིའི་ཕྲིན་ལས་མཆོག་སྩོལ་མ༔ ཞེས་པའི་སྨིན་བྱེད་ཞུ་བའི་ཆེད་དུ་མཎྜལ གསོལ་བ་འདེབས༔
ཨེ་མ་མགོན་པོ་དགོངས་སུ་གསོལ༔ ཐུགས་རྗེ་བརྩེ་བས་རྗེས་སུ་ཟུངས༔ སྨིན་གྲོལ་དངོས་གྲུབ་སྩལ་དུ་གསོལ༔ ཡེ་ཤེས་བདག་ལ་དབབ་པར་མཛོད༔
ཞུས་པས། ཧོཿ གཏན་གྱི་བདེ་བའི་མཆོག་འདོད་ན༔ མི་མཐུན་ཕྱོགས་ལས་སྒྲོལ་མཛད་ཅིང་༔ ཡེ་ཤེས་དངོས་གྲུབ་མཆོག་སྩོལ་ལྷ༔ རྗེ་བཙུན་སྒྲོལ་མའི་
དལ་དུ་ཞུགས་སྐྱབས་སེམས་སྡོམ་བཟུང་། ཡེ་ཤེས་དབབ་པ་ནི། པད་ཟླའི་སྟེང་དུ་ཧཱུྃ་དཀར་པོ་ལས་སྒྲོལ་མ་དཀར་མོ་གཡས་དཀར་གཡོན་དམར་བའི་ཞལ་གསུམ་པ།

ཞལ་རེ་རེ་ལ་སྤྱན་གསུམ་གསུམ་དང་ལྡན་པ། དབུ་སྐྲ་རལ་པ་ཐོར་ཅོག་ནག་པོ་ལ་རིན་པོ་ཆེའི་རྩེ་བྲན་དང་ཐོད་སྐམ་དང་ཟླ་བ་ཚེས་པས་བརྒྱན་པ། ཕྱག་དྲུག་
གི་གཡས་གསུམ་ན་མཆོག་སྦྱིན་དང༌། བགྲང་ཕྲེང་མདའ་བསྣམས་པ། གཡོན་གསུམ་ན་ཨུཏྤལ་དང་། པདྨ་གཞུ་བསྣམས་པ། བཅུ་དྲུག་ལོན་པའི་ལང་ཚོ་
རྒྱས་པ། དར་དང་རིན་པོ་ཆེས་བརྒྱན་ཅིང་ཕྱེད་སྐྱིལ་གྱིས་རོལ་པ། ཐུགས་ཀར་ཟླ་བའི་སྟེང་དུ་ཧཱུྃ་དཀར་པོ་གསལ་བར་གྱུར༔སློབ་མའི་དད་པའི་ཤུགས་ཉྩ།
བསྐྱེད་པ་དང་བདག་མདུན་གྱི་ཐུགས་ཀའི་འོད་ཟེར་གྱིས་ཡེ་ཤེས་པ་སྤྱན་དྲངས་ཏེ་ཐིམ། ཧཱུཾ༔ སངས་རྒྱས་ཀུན་གྱི་ཕྲིན་ལས་བཅོམ་ལྡན་མ། ཡེ་ཤེས་མཁྱེན་
བརྩེའི་མཆོག་སྦྱིན་དངོས་གྲུབ་གཏེརཿ བཅོམ་ལྡན་དག་པའི་ཞིང་མཆོག་གར་བཞུགས་ཀྱང་༔ སྨིན་གྲོལ་དབང་མཆོག་བསྐུར་ཕྱིར་གཤེགས་སུ་གསོལ༔ བཛྲ་

༄༅།།ས་མ་ཡཱ་ཛ་ཛ༔ ཨེ་ཧྱ་ཧི་སོགས། བརྟན་པར་བྱ། ཤེས་རབ་མཚོན་པའི་བུམ་པར་གསང་བ་སྔགས་ཀྱི་བཅུད་སྐྱིལ་བས་དབང་བསྐུར་བར་
མོས། བུམ་པ་ཐོགས་ལ། ཧྲཱིཿ  ཤེས་རབ་མཆོག་གི་བུམ་པ་ན༔ སྔགས་ཀྱི་དངོས་གྲུབ་བཅུད་ཀྱི་རྒྱུན༔ སྐལ་ལྡན་ཁྱོད་ལ་དབང་བསྐུར་བས༔ བསྐྱེད་པ་
ལྷ་ཡི་དབང་བསྐུར་བས༔ བསྐྱེད་པ་ལྷ་ཡི་དབང་ཐོབ་ཤོག༔ ཨོཾ་ཨ་ཙ་ལེ་ཨ་ནི་མིརྟ་ཝ་རེ་ཧཱུྃ་ཧཱུྃ་ཕཊ་ཕཊ་སྭཱ་ཧཱ༔ ཀཱ་ཡ་ཨ་བྷི་ཥིཉྩ་ཨོཾཿ   ཤེས་རབ་ཀློང་ལས་
བྱུང་བའི་སྔགས་ཀྱི་དངོས་གྲུབ་ཀྱི་རྒྱུན་གྱི་དབང་བསྐུར༔ ཕྲེང་བ་གཏད་ལ། ཧཱུཾ༔ ཤེས་རབ་དབྱིངས་ལས་བྱུང་བ་ཡི༔ སྔགས་ཀྱི་དངོས་གྲུབ་བཅུད་ཀྱི་རྒྱུན༔
སྐལ་ལྡན་ཁྱོད་ལ་དབང་བསྐུར་བས༔ བཟླས་པ་སྔགས་ཀྱི་དབང་ཐོབ་ཤོག༔ རྩ་སྔགས། ཝཱཀྐ་ཨ་བྷི་ཥིཉྩ་ཨཱ༔ ཤེས་རབ་མཆོག་གི་སྙིང་པོ་ཉམས་མྱོང་ཏིང་

འཛིན་གྱི་དབང་བསྐུར་བར་མོས། ཤེལ་རྡོ་རྗེ་སྙིང་ཁར་གཞག་ལ། ཧཱུཾ༔ ཤེས་རབ་མཆོག་གི་སྙིང་པོ་ལས༔ སྔགས་ཀྱི་དངོས་གྲུབ་བཅུད་ཀྱི་རྒྱུན༔ སྐལ་ལྡན་
 ཁྱོད་ལ་དབང་བསྐུར་བས༔ ཉམས་མྱོང་ཏིང་འཛིན་དབང་ཐོབ་ཤོག༔ རྩ་སྔགས། ཙིཏྟ་ཨ་བྷི་ཥིཉྩ་ཧཱུཾ༔ ཤེས་རབ་མཆོག་གི་ཡོན་ཏན་ལྷུན་གྲུབ་ཀྱི་དབང་ཐོབ་
པར༴ སྐུ་གཏད་ལ། ཧཱུཾ༔ ཤེས་རབ་མཆོག་གི་རང་བཞིན་གྱི༔ ཡོན་ཏན་དངོས་གྲུབ་བཅུད་ཀྱི་རྒྱུན༔ སྐལ་ལྡན་ཁྱོད་ལ་དབང་བསྐུར་བས༔ ཡོན་ཏན་རྒྱུ
ལྷུན་གྱིས་གྲུབ་པར་ཤོག༔ ཤེས་རབ་མཆོག་གི་སྒྲུབ་རྟེན་གྱིས་མཁའ་མཉམ་དོན་བྱེད་ཀྱི་ཕྲིན་ལས་ཀྱི་དབང་ཟ གཏོར་མ་ཐོགས་ལ། ཧཱུཾ༔ ཤེས་རབ་མཆོག་གི་སྒྲུབ་
པའི་རྟེན༔ གང་འདུལ་ཕྲིན་ལས་སྒྲུབ་མཛད་ཀྱི༔ སྐལ་ལྡན་ཁྱོད་ལ་དབང་བསྐུར་བས༔ ཕྲིན་ལས་མཁའ་མཉམ་དོན་བྱེད་ཤོག དེས་གྲུབ་བོ། ། ༈

༄༅། །ཉེར་གཅིག་པ་ནི་དབུལ་བ་སེལ་ཞིང་འདོད་རྒུ་འབྱུང་བའི་ཆ་རྐྱེན་དུ་བསྔགས་པ་ལྷ་མོ་ནོར་རྒྱུན་མ་སྟེ༔ གང་ལ་གང་འདུལ་ཐབས་ཀྱི་སྐུར༔
འདོད་པའི་དཔལ་ཡོན་ཟད་མེད་གཏེར༔ ནོར་གྱི་རྒྱུན་མའི་གནོད་སྦྱིན་ནི༔ ཞེས་དང་། བློན་པོ་འཚོ་བས་ཕོངས་བ་འོང་མིན་ཀྱང་༔ མ་འོངས་རྗེས་འཇུག་
རྣམས་ལ་ཕན་པའི་ཕྱིར༔ ཞེས་གསུངས་པའི་སྨིན་བྱེད་ཀྱི་ཆེད་དུ་མཎྜལ༔ གསོལ་བ༔ བཾཿ ཀུན་མཁྱེན་མགོན་པོ་འདོད་པའི་དངོས་གྲུབ་ཀྱི༔ མཆོག་
གི་ཡེ་ཤེས་བདག་ལ་དབབ་པར་མཛོད༔ ལན་དུ། བླ་མེད་དོན་གྱི་འབྲས་བུ་ཐོབ་པའི་རྒྱུ༔ ཡེ་ཤེས་བདེ་དབྱིངས་སྣང་ཚུལ་སྟོན་འདིར་ཞུགས༔ སྐྱབས་སེམས་སྡོམ་
བཟུང་། ཡེ་ཤེས་དབབ་པ་ནི། པད་ཟླའི་སྟེང་དུ་བཾ་སེར་པོ་ལས་ནོར་རྒྱུན་མ་སེར་མོ་གཡས་མཆོག་སྦྱིན་གྱིས་རྒྱས་འབྲས་ཀྱི་སྙེ་མ་དང་། གཡོན་གཏེར་བུམ་འཛིན་པ།

དར་དང་རིན་པོ་ཆེས་བརྒྱན་ཅིང་སྐྱིལ་ཀྲུང་དུ་བཞུགས་པའི་ཐུགས་ཀར་བཾ་སེར་པོ་གསལ་བར་གྱུར། སློབ་མའི་དད་པའི་ཤུགས་བསྐྱེད་པ་དང་བདག་མདུན་གྱི་ཐུགས་
ཀའི་འོད་ཟེར་གྱིས་ཡེ་ཤེས་པ་སྤྱན་དྲངས་ཏེ་ཐིམ། བཾཿ རྒྱལ་བའི་ཕྲིན་ལས་ལྷ་མོ་ནོར་གྱི་རྒྱུན༔ བདག་སོགས་འགྲོ་བའི་དོན་དུ་གཤེགས་སུ་གསོལ༔ ༔
བཛྲ་ས་མ་ཡཱ་ཛ་ཛ༔ ཨེ་ཧྱ་ཧི་སོགས། བརྟན་པར་བྱ། བུམ་དབང་གིས་བསྐྱེད་རིམ་གྱི་དོན་ཉན་སྒྲུབ་འཆད་པར་དབང་བའི་མོས་པ་གྱིས༔ བུམ་པ་ཐོགས་ལ། བཾཿ ལྷ་
མོའི་མཁའ་ཀློང་བུམ་པ་ཡི༔ ཡེ་ཤེས་ཐུགས་རྗེའི་ཆུ་རྒྱུན་གྱིས༔ དཀྱིལ་འཁོར་བསྐྱེད་པའི་རིམ་པ་ཡི༔ དོན་རྣམས་ཉན་བསྒྲུབ་འཆད་པར་དབང་༔ ཨོཾ་ཤྲཱིཿ
བ་སུ་ནི་དྷ་ནི་ཀྵེ་ཏྲི་སྭཱ་ཧཱ༔ ཀཱ་ཡ་ཨ་བྷི་ཥིཉྩ་ཨོཾཿ གསང་དབང་གིས་བཟླས་པའི་དོན་ཉན་བསྒྲུབ་འཆད་པར་དབང་༔ སྔགས་ཕྲེང་དང་བྷནྡྷའི་བཅུད་གཏད་ལ།བཾཿ ལྷ་

༄༅། །མོའི་མཁའ་ཀློང་བྷནྡྷ་ཡི༔ ཡེ་ཤེས་ཐུགས་རྗེའི་ཆུ་རྒྱུན་གྱིས༔ གསང་སྔགས་བཟླས་པའི་རིམ་པ་ཡི༔ དོན་རྣམས་ཉན་བསྒྲུབ་འཆད་
པར་དབང་༔ རྩ་སྔགས། ཝཱཀྐ་ཨ་བྷི་ཥིཉྩ་ཨཱ ཤེར་དབང་གིས་རྫོགས་རིམ་གྱི་དོན་ཉན་བསྒྲུབ་འཆད༔ རྡོ་རྗེ་གཏད་ལ། བཱཾ༔ ལྷ་མོའི་ཐུགས་ཀྱི་ཕྱག་མཚན་
གྱིས༔ ཡེ་ཤེས་རིག་མདངས་བརྟན་པར་བྱ༔ སྣང་སྟོང་རང་གྲོལ་རྫོགས་པ་ཡི༔ དོན་རྣམས་ཉན་བསྒྲུབ་འཆད་པར་དབང་༔ རྩ་སྔགས། ཙིཏྟ་ཨ་བྷི་ཥིཉྩ/
ཧཱུཾ༔ སྐུའི་ཡོན་ཏན་དང་འདོད་འབྱུང་གི་དཔལ་ལ་དབང་བར་མོས། སྐུ་གཏད་ལ། ཧཱུཾ༔ ནོར་རྒྱུན་ལྷ་མོའི་ཡོན་ཏན་དང་༔ འདོད་པ་འབྱུང་བའི་འབྲས་བུ་
གང་༔ ཇི་ལྟ་བ་ལ་དབང་ཐོབ་ནས འདོད་འབྱུང་ཆོས་དབྱིངས་དབྱེར་མེད་ཤོག༔ རྩ་སྔགས། ཀཱ་ཡ་ཨ་བྷི་ཥིཉྩ་ཧཱུཾ༔ གཏོར་མས་མཁའ་ཁྱབ་ལ་འདོད་

རྒུ་འབྱུང་བའི་ཕྲིན་ལས་ལ་དབང་བར་མོས། གཏོར་མ་སྤྱི་བོར་བཞག་ལ། བཱཾཿ ནོར་གྱི་རྒྱུན་མའི་སྒྲུབ་རྟེན་གྱིས༔ ཡོངས་འདུས་གཏོར་མའི་དབང་བསྐུར་བས༔
མཁའ་མཉམ་སེམས་ཅན་མ་ལུས་ཀུན༔ འདོད་རྒུར་འབྱུང་བའི་དཔལ་ཐོབ་ཤོག༔ རྩ་སྔགས། སརྦ་ཨ་བྷི་ཥིཉྩ་ཧཱུཾ༔ ཡེ་དྷརྨཱས་མེ་ཏོག་འཐོར། དེས་གྲུབ་བོ།། ༈
ཉེར་གཉིས་པ་མཐའ་བརྟེན་ཡེ་ཤེས་རྒྱས་པས་ཕྲིན་ལས་རྩོལ་མེད་དུ་འགྲུབ་ཅིང་༔ འདོད་པ་ཡིད་བཞིན་འགྲུབ་པ་ནི། དོན་ཡོད་གྲུབ་པའི་སྒྲོལ་མ་སྟེ༔ རྣམ་
གྲོལ་ཆོས་ཀྱི་དབྱིངས་རྒྱས་ནས༔ རང་མདངས་འདོད་པ་ལྷུན་གྲུབ་ཀྱི༔ དོན་གྲུབ་ཡེ་ཤེས་རྒྱལ་མོ་མཆོག༔ ཅེས་པའི་དབང་བསྐུར་ཟབ་མོ་ཞུ་བའི་དོན་དུ་
མཎྜལ༔ གསོལ་བ་འདེབས་པ་འདིའི་རྗེས་ཟློས་གྱིས། ན་མོ༔ བླ་མ་འདྲེན་པ་ཀུན་མཁྱེན་དགོངས༔ སྐྱེ་བ་སྐྱེ་བར་ཡང་ཡང་གི༔ འདོད་པའི་དོན་

༄༅། །གྲུབ་ཐུགས་རྗེ་ཅན༔ ལྷ་མཆོག་གང་ལ་འཇུག་པ་སྩོལ༔གནང་སྦྱིན་ནི། བཅོམ་ལྡན་འདས་ཀྱི་ཡེ་ཤེས་ཀྱིས༔ ཕྲིན་ལས་མཛད་པའི་
རྗེ་བཙུན་མ༔ དོན་ཡོད་གྲུབ་པའི་སྒྲོལ་མ་ཡི༔ ཀློང་དུ་མཆོག་དོན་མངོན་འཇུག་འཚལ༔ སྐྱབས་སེམས་སྡོམ་བཟུང་བྱ། ཡེ་ཤེས་དབབ་པ་ནི། པད་ཟླ་དང་ཚངས་པ།
དབང་པོ། དྲག་པོ་འཁོར་ལོ་འཛིན་པ་རྣམས་ཀྱི་ཁྲི་ལ་ཏཱཾཿ  སེར་པོ་ལས་དོན་ཡོད་གྲུབ་པའི་སྒྲོལ་མ་སེར་མོ་ཞལ་དགུ་དང་ཕྱག་བཅུ་དྲུག་པ། དང་པོའི་རྩ་ཞལ་
༧གཉིས་སྐུ་མདོག་དང་མཐུན་པ། དེའི་སྟེང་གི་ཞལ་དུད་ཁ། གཡས་ཞལ་གསུམ་ནག་པོ་དང༌། ལྗང་ཁུ། སྔོན་པོ་རྣམས་བརྩེགས་པ། གཡོན་ཞལ་
གསུམ་ལྗང་གུ་དང་དམར་པོ། སྔོན་པོ་རྣམས་བརྩེགས་པ་ཞལ་རེ་རེ་ལ་སྤྱན་གསུམ་གསུམ་དང་ལྡན་པ། དབུ་སྐྲ་གྱེན་དུ་བརྗེས་ཤིང་ཐོད་སྐམ་ལྔ་དང་རིན་པོ་ཆེའི་

རྩེ་བྲན་གྱིས་མཛེས་པ། ཕྱག་གཡས་བརྒྱད་ན་རལ་གྲི། ཨུཏྤལ། མདའ། ལྕགས་ཀྱུ། དབྱུག་པ། གྲི་གུག སྐྱབས་སྦྱིན་གྱི་རྒྱ། སྡིགས་
མཛུབ་ཀྱིས་ཞགས་པ་བསྣམས་པ། གཡོན་བརྒྱད་ན་ཐོད་པ་དང་། གཞུ། ཁ་ཊྭཱཾ། རྡོ་རྗེ་དང་། ཞགས་པ་ཚངས་པའི་མགོ་བོ། རིན་པོ་ཆེ། གཏེར་
བུམ་བསྣམས་པ། ཐོད་རློན་གྱི་དོ་ཤལ་དར་དང་རིན་པོ་ཆེས་བརྒྱན་པ། ཞབས་གཡས་བརྐྱང་པས་ཚངས་པ་དང༌། གཡོན་བསྐུམ་པས་དབང་པོ་མནན་པ། 
བར་དུ་དྲག་པོ་བསྐྱེལ་བ་ལང་ཚོ་མཆོག་ཏུ་རྒྱས་པའི་ཐུགས་ཀར་ཏཱཾཿ  སེར་པོ་གསལ་བར་གྱུར། སློབ་མའི་དད་པའི་ཤུགས་བསྐྱེད་པ་དང་བདག་མདུན་གྱི་ཐུགས་ཀའི་
འོད་ཟེར་གྱིས་ཡེ་ཤེས་པ་སྤྱན་དྲངས་ཏེ་ཐིམ། ཧྲཱིཿ  སངས་རྒྱས་ཀུན་གྱི་ཕྲིན་ལས་བཅོམ་ལྡན་འདས༔ ཡེ་ཤེས་དབྱིངས་ཀྱི་གཙོ་མོ་རྗེ་བཙུན་མ༔ སྒྲོལ་

༄༅།།མ་འགྲོ་བའི་དོན་དུ་གཤེགས་སུ་གསོལ༔ འདོད་རྒུ་མཆོག་གི་དངོས་གྲུབ་སྩལ་དུ་གསོལ༔ བཛྲ་ས་མ་ཡ་ཛ་ཛ༔ ཨེ་ཧྱ་ཧི༴ བརྟན་
པར་བྱ། སྐུ་བུམ་པའི་དབང་གིས་ལུས་སྨིན་པར་མོས། བུམ་པ་ཐོགས་ལ། ཏྭཾ༔ འཕགས་མའི་སྐུ་ཡི་བྱིན་རླབས་ཀྱི༔ བདུད་རྩིས་ལུས་སྦྱངས་ལྷས་བྱིན་བརླབས
བསྐྱེད་རིམ་ལྷ་ཡི་ཐུགས་རྗེ་ཡི༔ སྤྲུལ་སྐུའི་འགྲོ་དོན་ཀུན་འགྲུབ་ཤོག༔ ཨོཾ་པྲ་པན་ན་ཏ་རེ་ཨ་མྲྀ་ཏ་མུ་ཁི་ཨ་མྲྀ་ཏ་ལོ་ཙ་ནི་སརྦ་ཨརྠ་ས་དྷ་ནི་སརྦ་སཏཱ་ཝ་ཤཾ་ཀུ་རུ་ཧཱུྃ།
ཧཱུྃ་ཕཊ༔ ཀཱ་ཡ་ཨ་བྷི་ཥིཉྩ་ཨོཾ༔ གསུང་སྔགས་ཀྱི་ཕྲེང་བས་ངག་སྨིན་པར༔ སྔགས་ཕྲེང་གཏད་ལ། ཏྭཾ༔ འཕགས་མའི་གསུང་གི་བྱིན་རླབས་ཀྱི༔ བདུད་རྩིས་
ངག་སྦྱངས་སྔགས་བྱིན་རླབས༔ བཟླས་པ་ངག་སྔགས་ཐུགས་རྗེ་ཡི༔ ལོངས་སྐུའི་མཆོག་དོན་གྲུབ་པར་ཤོག༔ རྩ་སྔགས། ཝཱཀྐ་ཨ་བྷི་ཥིཉྩ་ཨཱ༔ ཐུགས་

ཕྱག་མཚན་གྱི་དབང་གིས་ཡིད་སྨིན་པར་མོས་ལ། ཕྱག་མཚན་གཏད་ལ། ཏཱཾཿ  འཕགས་མའི་ཐུགས་ཀྱི་བྱིན་རླབས་ཀྱི༔ བདུད་རྩིས་སེམས་སྦྱངས་ཡིད་བྱིན་
རླབས༔ ཏིང་འཛིན་རང་གྲོལ་ཐུགས་རྗེ་ཡི༔ ཆོས་སྐུའི་མཆོག་དོན་གྲུབ་པར་ཤོག༔ རྩ་སྔགས། ཙིཏྟ་ཨ་བྷི་ཥིཉྩ་ཧཱུཾ༔ ཡོན་ཏན་སྐུའི་དབང་ཐོབ་པར་སྐུ་
གཏད་ལ། ཏཱཾཿ  ཤེས་རབ་འཕགས་མའི་ཡོན་ཏན་གྱིས༔ གང་ལ་གང་འདུལ་མཛད་པ་ཡི༔ མངའ་དབང་ཕྲིན་ལས་དཔལ་ཐོབ་ནས༔ ཕྲིན་ལས་ལྷུན་གྱིས་
གྲུབ་པར་ཤོག༔ རྩ་སྔགས། སརྦ་ཀརྨ་ཨ་བྷི་ཥིཉྩ་ཧཱུཾ༔ བཀའ་གཏད་གཏོར་མའི་དབང་ཐོབ་པར་མོས། གཏོར་མ་ཐོགས་ལ། ཏྭཾ༔ དབང་དང་རྗེས་གནང་བཀའ་
གཏད་དང་༔ ལུང་དང་རྟོགས་པའི་དབང་འབྱོར་བའི༔ སྨིན་གྲོལ་གཞན་དོན་ཡན་ལག་ཀུན༔ གང་འདུལ་འགྲོ་དོན་ཐབས་མཁས་ཤོག༔ དབྱངས་གསལ་ཡེ་

༄༅།།དྷརྨཱས་མེ་ཏོག་འཐོར། དེས་ཆོས་སྐྱོང་བའི་རྒྱལ་པོའི་སྙན་བརྒྱུད་གཙུག་བརྒྱན་ཡིད་བཞིན་ནོར་བུའི་སྨིན་བྱེད་ཐ་དག་ལེགས་པར་གྲུབ་པ་ཡིན་ནོ༔
རྗེས་ཀྱི་བྱ་བ་ལ། བཀྲ་ཤིས་ནི། ཡེ་དྷརྨཱ་སོགས། ཕུན་སུམ་ཚོགས་པ་མངའ་བ་གསེར་གྱི་ལྷུན་པོ་འདྲ༔ འཇིག་རྟེན་གསུམ་གྱི་མགོན་པོ་དྲི་མ་གསུམ་སྤངས་བ། །སངས་
རྒྱས་པདྨ་རབ་རྒྱས་འདབ་འདྲའི་སྤྱན་མངའ་བ། །དེས་ནི་ཁྱོད་ལ་དེ་རིང་ཞི་བྱེད་བཀྲ་ཤིས་ཤོག །དེ་ཡིས་ཉེ་བར་བསྟན་པའི་མཆོག་རབ་གཡོ་མེད་པ། །
འཇིག་རྟེན་གསུམ་ན་གྲགས་ཤིང་ལྷ་དང་མིས་མཆོད་པ། །ཆོས་ཀྱི་དམ་པ་སྐྱེ་དགུ་རྣམས་ལ་ཞི་བྱེད་པ། །དེས་ནི་ཁྱོད་ལ་དེ་རིང་ཞི་བྱེད་བཀྲ་ཤིས་ཤོག །དམ་
ཆོས་ལྡན་པ་ཐོས་པའི་བཀྲ་ཤིས་ཀྱིས་ཕྱུག་ཅིང་། །དགེ་འདུན་མི་དང་ལྷ་དང་ལྷ་མིན་ཡོན་གྱི་གནས། །ཚོགས་ཀྱི་མཆོག་རབ་ངོ་ཚ་ཤེས་དང་དཔལ་གྱི་གཞི། །

དེས་ནི་ཁྱོད་ལ་དེ་རིང་ཞི་བྱེད་བཀྲ་ཤིས་ཤོག །མེ་ཏོག་འཐོར། དམ་ཚིག་བསྒྲགས་པ་ནི། དབང་གི་དམ་ཚིག་རིམ་གཉིས་རྟག་ཏུ་ཟུངས༔ རྩ་བའི་བླ་མའི་དམ་
ཚིག་འདུ་འབྲལ་མེད༔ མཆེད་ཀྱི་དམ་ཚིག་འགལ་སྤངས་ཚུལ་ལྡན་སྒྲུབས༔ འགྲོ་དྲུག་དམ་ཚིག་བྱམས་དང་སྙིང་རྗེས་སྐྱོངས༔བཅུད་འདི་དམ་ཚིག་སྣོད་
ཀྱིས་འཛིན་པར་གྱིས༔ ཞེས་པའི་རྩ་བ་དང་ཡན་ལག་གི་དམ་ཚིག་ཚུལ་བཞིན་དུ་སྲུང་སྙམ་པས་འདིའི་རྗེས་ཟློས་གྱིས། གཙོ་བོས་ཇི་ལྟར་སོགས་ལན་གསུམ། དགའ་
སྟོན་གྱི་མཎྜལ་ཕུལ། དབང་ཐོབ་ཀྱི་བཀའ་དྲིན་གསོ་བའི་ཆེད་དུ་བདོག་རྒུ་ཐམས་ཅད་བླ་མ་དང་དཀྱིལ་འཁོར་གྱི་ལྷ་ལ་འབུལ་སྙམ་པས་འདིའི་རྗེས་ཟློས་མཛོད།
དེང་ནས་བརྩམས་སོགས། ཞེས་དགེ་བ་བསྔོ་ལ་གྲོལ། དེ་ནས་སྒྲུབ་པའི་རྗེས་ནི། ཚོགས་ཀྱི་འཁོར་ལོར་དགྱེས་པར་རོལ་ཞེས་དྲངས། ཨ་ལ་ལ་ཧོས་བླངས་ཏེ་ནང་གི་སྲེག་བླུག་ཀྱིས་རོལ་པའི་

༄༅། །ལྷག་མ། ཨ་ཀ་རོས་ཞལ་ཆབ་གདབ། འབྲུ་གསུམ་གྱིས་བརླབ་ལ། ཕཻཾ་གྱིས་མགྲོན་སྤྱན་དྲངས་ཏེ། ཡེ་ཤེས་ལྷག་མ་འཇིག་རྟེན་སྲུང་མས་བཞེས༔བྷྱོ་ཧཱུཾ།
ཕཊ༔ ཞེས་བསྔོས། གཏོར་སྐྱོང་བྱ། འབྲུ་གསུམ་གྱིས་གཏོར་མ་བྱིན་བརླབ་ལ། བསྐུལ་པ་ནི། ཧྲཱིཿ ཐུགས་རྗེ་ཆེན་པོའི་ཡེ་ཤེས་མཁྱེན་བརྩེར་བསྐུལ༔ མ་རིག་ལོག་རྟོག་བག་
ང ཆགས་བཤིག་ཏུ་གསོལ༔ དུག་ལྔ་འཁྲུལ་བའི་བདག་འཛིན་བཅོམ་དུ་གསོལ༔ འཁོར་བའི་འཁྲུལ་འཁོར་བཟློག་ཅིང་ཐར་ལམ་དྲོངས༔ བཟློག་པ་ནི། ཧྲཱིཿ
བདག་ཉིད་ཐུགས་རྗེ་ཆེན་པོ་ལ༔ རྣམ་པར་འཛིན་པའི་མཚན་མ་དང་༔ འགལ་རྐྱེན་མི་མཐུན་བར་ཆད་བཟློག༔ ཕྱིན་ཅི་ལོག་མཛད་མ་རུངས་བཟློག༔ ཅེས་
ཐལ་མོ་བརྡབ། ཧྲཱིཿ ཉོན་ཅིག་སྣང་སྲིད་ལྷ་འདྲེ་གསོན་མཛོད་དང་༔ རྒྱལ་བ་རིག་འཛིན་བརྒྱུད་པར་བཅས་རྣམས་ཀྱིས༔ ཆད་མདོ་ཐ་ཚིག་བཀའ་གསང་ཇི་

བཞིན་གྱིས༔ དམ་ཚིག་བདུད་རྩི་འདའ་བའི་ཚུལ་མིན་ནོ༔ ཧཱུཾ༔ སྔོན་ཚེ་བར་དང་བསྐལ་པའི་ཐ་མ་ལ༔ སྣང་མཐའ་ཐུགས་རྗེ་ཆེན་པོ་པད་འབྱུང་གིསཿ
རྒྱུད་གསུམ་གཏེར་དུ་སྦས་དང་བཏོན་པའི་ཚེ༔ སྣང་སྲིད་ལྷ་འདྲེས་ཁས་བླངས་དམ་བཅས་བཞིན༔ ཕྲིན་ལས་སྒྲུབས་ཤིག་མ་མོ་བརྟན་མའི་ཚོགས༔ བཀའ་
དང་དམ་ལ་མ་འདའ་ས་མ་ཡཱ༔ ཧཱུཾ༔ དེ་འོག་ལྔ་བརྒྱ་དུས་ཀྱི་ཐ་མ་ལ༔ པདྨ་དྲྭ་བ་ཅན་གྱི་གཞལ་ཡས་སུ༔ སློབ་དཔོན་ཆེན་པོ་པདྨ་འབྱུང་གནས་ཀྱིས༔ 
རིག་འཛིན་པདྨ་གར་གྱི་དབང་ཕྱུག་ལ༔ དབང་བསྐུར་ལུང་བསྟན་རྒྱལ་ཚབ་མངའ་གསོལ་ཚེ༔ སྣང་སྲིད་ལྷ་འདྲེས་ཁས་བླངས་དམ་བཅས་བཞིན༔ ཕྲིན་ལས་
སྒྲུབས་ཤིག་མ་མོ༔ བཀའ་དང་དམ་ལ༴ ཧཱུཾ༔ ཡང་སྙིགས་དུ་རུ་ཀ་ལྔ་བདོ་བའི་ཚེ༔ ཨོ་རྒྱན་སྒྲུབ་གནས་གསང་བའི་ཡང་རྫོང་ནས༔ པདྨའི་རྒྱལ་ཚབ་

༄༅།།གར་གྱི་དབང་ཕྱུག་གིས༔ པདྨའི་གསང་མཛོད་གཏེར་སྒྲོམ་ཞལ་ཕྱེས་ནས༔ གསང་བ་དགུ་རིམ་གཏད་རྒྱ་རིམ་བཀྲོལ་ནས༔ ཆོས་
བདག་སོ་སོར་དགོངས་པ་གཏད་པའི་ཚེ༔ སྣང་སྲིད་ལྷ་འདྲེའི་དམྱལ་ཐག་གཅད་ནས་ནི༔ མཐུ་རྩལ་མ་བཟོད་སྲོག་སྙིང་ཕུལ་བའི་ཚེ༔ སྣང་སྲིད་ལྷ་འདྲེས་
ཁས་བླངས༔ ཕྲིན་ལས་སྒྲུབས་ཤིག༔ བཀའ་དང་དམ་ལ༔ བརྟན་སྐྱོང་ནི།ཧྲཱིཿ སྔོན་ཚེ་སློབ་དཔོན་པདྨ་འབྱུང་གནས་ཀྱིས༔ཨ་སུ་ར་ཡི་བྲག་ཕུག་
གཞལ་ཡས་སུ༔ ཞིང་ཆེན་གདན་ལ་གསང་བའི་མཚན་བཏགས་པའི༔ བོད་ཁམས་སྐྱོང་བའི་བརྟན་མ་ཆེན་མོ་ནི༔ བདུད་མོ་བཞི་དང་གནོད་སྦྱིན་སྨན་མོ་
བཞི༔ འཁོར་བཅས་ལྷབ་ལྷུབ་སིལ་སྙན་སྒྲ་དང་བཅས༔ འདིར་གཤེགས་བཀའི་གཏོར་མ་འདི་བཞེས་ལ༔ བོད་ཁམས་སྤྱི་སྲུང་གསང་སྔགས་བསྟན་པ་དང་༔

བསྟན་འཛིན་སྐྱེས་བུའི་ཕྲིན་ལས་མྱུར་དུ་མཛོད༔ མ་མ་ཧྲཱིཾ་ཧྲཱིཾ་ས་མ་ཡཱ་ཛ་ཛ༔ རྟ་བྲོ་ནི། ཧྲི༔ ཐུགས་རྗེ་ཆེན་པོའི་བསྟན་པ་ལཿ མ་རྟོགས་ལོག་པར་རྟོག་
པའི་བགེགས༔ མནན་པ་ཙམ་གྱིས་མི་ལྡང་བའི༔ ཡེ་ཤེས་རོལ་པའི་རྒྱས་འདེབས་སོ༔ ཨོཾ་ལཾ་ཧཱུཾ་ལཾ་ཐུཾ་ལཾ་སྟྭཾ་བྷ་ཡ་ནན༔ གཏང་རག་གི་མཆོད་བསྟོད་ནོངས་བཤགས་
བསྟིམ་ལ། བསྔོ་བ་ནི། འདུས་བྱས་འདུས་མ་བྱས་པའི་དགེ་བའི་ཚོགས༔མཁའ་མཉམ་འགྲོ་བ་ཡོངས་ལ་ཁྱབ་པར་བསྔོ༔ སྨོན་ལམ་ནི། བདག་གིས་སེམས་g
བསྐྱེད་སྨོན་ལམ་ཁྱབ་བྱེད་འགྲོ༔ མྱུར་དུ་ཀུན་མཁྱེན་གོ་འཕང་མྱུར་ཐོབ་ཤོག༔ རྫོགས་རིམ་ནི། སྣང་སྟོང་ཡེ་ཤེས་ཆེན་པོ་ལམ༔ གསལ་སྟོང་རང་གྲོལ་མཚན་
འཛིན་བྲལ༔ ཡེངས་མེད་འཁོར་ཡུག་རོལ་པ་ཆེ༔ སྟོང་ཉིད་སྙིང་རྗེས་འགྲོ་དོན་བྱ༔ བཀྲ་ཤིས་ནི། ཧྲཱིཿ ཐུགས་རྗེ་ཆེན་པོ་འགྲོ་བ་འདུལ་བའི་ལྷ༔ གང་

༄༅། །ལ་གང་འདུལ་མཛད་པ་ཕྲིན་ལས་ཀྱི༔ ཡེ་ཤེས་སྟོང་
ཉིད་སྙིང་རྗེ་ནུས་པའི་ཆར༔ ཁམས་གསུམ་སེམས་ཅན་ཀུན་ལ་བདེ་ལེགས་
སྩོལ༔ ལས་ཀྱི་རྗེས་བསྡུ་ལ་ཡེ་ཤེས་རབ་འབར་གྱི་སྟ་གོན་ལ་འཇུག་གོ། །

༄༅། །སྔ་འགྱུར་ཀཿཐོག་བཀའ་བསྟན་དཔེ་རྙིང་འཚོལ་བསྡུ་ལྷན་ཚོགས་ཀྱིས་འཚོལ་བསྡུད་བྱས།
༄༅། །སྔ་འགྱུར་ཀཿཐོག་བཅུ་ཕྲག་རིག་མཛོད་འགྲེམ་སྤེལ་ལྟེ་གནས་ནས་པར་དུ་བསྐྲུན། །
༄༅།། །དཀར་མཛེས་ཁུལ་བོད་བརྒྱུད་གཏེར་ཆོས་རིག་གནས་ལྷན་ཚོགས་ཀྱིས་དག་ཞུས་དང་སྒྲིག་སྦྱོར་བྱས། །
