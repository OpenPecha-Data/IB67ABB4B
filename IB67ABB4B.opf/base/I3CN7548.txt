༄༅། །དེ་ནས་སྐོར་ཚོ་དྲུག་པ་ཀཿཐོག་རྡོ་རྗེ་གདན་གྱི་གཡས་ཟུར་བྲག་སེང་ཆེན་
འགྱིང་འདྲའི་ཁ་ནས་སྤྱན་དྲངས་པའི་སྒྱུ་འཕྲུལ་གསང་བ་ཡང་ཁོལ་ནི།

   ༄༅། །བཅས་བཤམས།  སྒྲུབ་པ།      དབང་དངོས་བསྐུར་བ་དང་གསུམ་ལས། དང་པོ་གུད་དུ་
གསལ་ཞིང་། གཉིས་པ་ནི། ཐོག་མར་གསོལ་འདེབས་ནི།     ཀུན་བཟང་རྡོར་སེམས་དགའ་རབ་རྡོ་རྗེ་
དང༌༔ ཀུ་ཀུ་ར་ཙ་ཨིནྡྲ་བོ་དྷི་དང་༔       ཤཱཀྱ་སུ་ཏྲ་ས་བརྒྱད་སེམས་མ་དང་༔ རྡོ་
རྗེ་ཡོན་ཏན་བཟང་དང་ཧཱུྃ་ཀ་རཿ པྲ་ཆེན་ཧསྟི་སངས་རྒྱས་གསང་བ་དང་༔ པདྨ་

༄༅། །རྒྱལ་པོ་དྲི་མེད་བཤེས་གཉེན་དང་༔ རིན་ཆེན་མཆོག་
དང་ཀྱེ་རེ་མཆོག་སྐྱོང་དང་༔ རྒྱལ་བའི་ཡོན་ཏན་ཡེ་ཤེས་རིན་པོ་ཆེ༔ ཡོན་ཏན་
རྒྱ་མཚོ་ཡེ་ཤེས་རྒྱ་མཚོ་དང་༔ བློ་གྲོས་རིན་ཆེན་ཤཱཀྱ་འབྱུང་གནས་དང་༔ ཤེས་
རབ་གྲགས་དང་ཡོངས་སེང་བླ་མ་དང་ཤཱཀྱ་སེང་གེ་བ་དང་རྫོགས་ཆེན་པ༔ དམ་

པ་བདེ་གཤེགས་ཆོས་རྗེ་གཙང་སྟོན་དང་༔ བྱམས་པ་འབུམ་དང་སྤྱན་མངའ་རིན་ཆེན་དང་༔ ཞང་སྟོན་པ་དང་ཡེ་ཤེས་འབུམ་པ་དང་༔ ཡོན་ཏན་ཡེ་ཤེས་
འབུམ་དང་བྱང་ཆུབ་དང་༔ བྱང་ཆུབ་རྡོ་རྗེ་སེང་ག་གུ་རུ་དང་༔ བཛྲ་ཤྲཱི་དང་བྷུདྡྷ་བྷ་ཏྲ་དང་༔ བཀྲ་ཤིས་བླ་མ་ཡེ་ཤེས་རྒྱལ་མཚན་དང་༔ ནམ་མཁའ་
རྒྱལ་མཚན་བསོད་ནམས་འབུམ་པ་དང་༔ དགེ་འདུན་འབུམ་དང་ནམ་མཁའ་དཔལ་བ་དང་༔ ནམ་མཁའ་རྒྱལ་མཚན་ཀུན་དགའ་ཟླ་བ་དང་༔ བསོད་པ
ནམས་རྒྱལ་མཚན་པ་དང་ཆོས་དབང་པ༔ བསོད་ནམས་རྡོ་རྗེ་སྟོན་པ་སེང་གེ་དང་༔ བཀྲ་ཤིས་རིན་ཆེན་རིན་ཆེན་རྡོ་རྗེ་དང་༔ བླ་མ་མཁན་སློབ་ཀློང་གསལ་
སྙིང་པོ་དང་༔ བསོད་ནམས་ལྡེའུ་བཙན་མདྨ་རསྨི་དང་༔ ཆོས་ཉིད་རྒྱ་མཚོ་ག་ག་ས་མུ་དྲ༔ དྲི་མེད་ཞིང་སྐྱོང་ཚེ་དབང་མཆོག་ཏུ་གྲུབ༔ ངེས་དོན་དབང་

༄༅། །པོ་བསོད་ནམས་རྣམ་རྒྱལ་དང་༔ ཆོས་དབྱིངས་རང་གྲོལ་པུཎྱེ་ཤྲཱི་བན་ཞབས༔ དྲིན་ཆེན་བློ་མ་སྒྱུ་འཕྲུལ་ཞི་ཁྲོ་ཡི༔ དཀྱིལ་འཁོར་
ལྷ་ཚོགས་རྣམས་ལ་གསོལ་བ་འདེབས༔ མཆོག་དང་ཐུན་མོང་དངོས་གྲུབ་སྩལ་དུ་གསོལ༔ སྔོན་འགྲོ་ལ་སྐྱབས་སུ་འགྲོ་ཞིང་ཀུན་རྫོབ་སེམས་བསྐྱེད་ནི། རང་གི་སྙིང་གའི་འོད་
ཟེར་གྱིས་བླ་མ་རིག་འཛིན་སྒྱུ་འཕྲུལ་དྲྭ་བའི་དཀྱིལ་འཁོར་བཛྲ་ས་མ་ཡ་ཛ༔ ན་མོ༔ ཕྱོགས་བཅུའི་སངས་རྒྱས་དཀོན་མཆོག་གསུམ༔ བླ་མ་ཡི་དམ་མཁའ་
འགྲོ་དང་༔ ཆོས་སྐྱོང་དམ་ཅན་རྒྱ་མཚོ་ལ༔ བདག་ནི་གུས་པས་སྐྱབས་སུ་མཆི༔ མ་གྱུར་འགྲོ་བ་ཀུན་དོན་དུ༔ བླ་མེད་སྔགས་ཀྱི་སྒོར་ཞུགས་ནས༔
ཕྲིན་ལས་རྣམ་བཞི་གང་འདུལ་གྱིས༔ འགྲོ་བའི་དོན་ལ་བརྩོན་པར་བྱ༔ ཛཧཱུྃ་བཾ་ཧོ་རང་ལ་ཐིམ་པར་བསམ་ལ། སྔོན་གཏོར་སྤྲོ་ན་སྤྱི་ལྟར་བསྔོ། ཧཱུྃ༔ རྣལ་འབྱོར་

ཆེན་པོའི་དཀྱིལ་འཁོར་འདིརཿ གསང་བའི་དམ་ཅན་སོ་སོ་ནསཿ འདུ་བའི་ལྷ་ནི་མ་གཏོགས་པརཿ ཐམས་ཅད་ཐུགས་རྗེས་བསྐང་ཟིན་གྱིས༔ ད་
ལྟ་ཉིད་དུ་སོ་སོར་དེངས༔ ཅི་སྟེ་མི་འགྲོ་འདུག་གྱུར་མཿ རྡོ་རྗེ་ཁྲོ་བོའི་ཚོགས་རྣམས་ཀྱིས༔ དེ་མ་ཐག་ཏུ་བཀས་ནས་ནི༔ བདུན་རྒྱུད་རིགས་ཀྱང་བརླག་
པར་གྱུར༔ ཧཱུྃ་ཧཱུྃ་ཧཱུྃ༔ བི་ཤུ་བཛྲ་ཀྲོ་ཏ་ཛྭ་ལ་མཎྜལ་ཕཊ་ཕཊ་ཕཊ༔ ཧ་ལ་ཧ་ལ་ཧ་ལ་ཧཱུྃ༔ བགེགས་ཐམས་ཅད་བསྐྲད་ཅིང་ཚུར་འདུས་པ་ལས་སྟེང་འོག་
ཕྱོགས་མཚམས་ཐམས་ཅད་འཁོར་ལོ་རྡོ་རྗེ་སོགས་གུར་ཁང་གིས་གཏམས་པར་བསམ། བཛྲ་ཙཀྲ་རཏྣ་པདྨ་ཀརྨ་ཛྭ་ལ་རཾ་རཀྵ༔ དངོས་གཞི་ལ། དང་པོ་དོན་དམ་པ་བྱང་ཆུབ་
སེམས་ཀྱི་གནས་ལུགས་ལ་བློ་བཞག་སྟེ། དོན་དམ་བྱང་ཆུབ་ཏུ་སེམས་བསྐྱེད་པ་ནི། ཨེ་མ་ངོ་མཚར་རྨད་ཀྱི་ཆོས༔ རྫོགས་པའི་སངས་རྒྱས་ཀུན་གྱི་གསང་༔ སྐྱེ་བ་མེད་པ་ཐམས་

༄༅། །ཅད་སྐྱེ༔ སྐྱེ་བ་ཉིད་ལའང་སྐྱེ་བ་མེད༔ ཨེ་མ་ངོ་མཚར་རྨད་ཀྱི་ཆོས༔ རྫོགས་པའི་སངས་རྒྱས་ཀུན་གྱི་གསང་༔ འགགས་པ་
པ་མེད་པ་ཐམས་ཅད་འགགས༔ འགགས་པ་ཉིད་ལའང་འགགས་པ་མེད༔ ཨེ་མ་ངོ་མཚར་རྨད་ཀྱི་ཆོས༔ རྫོགས་པའི་སངས་རྒྱས་ཀུན་གྱི་གསང་༔ གནས་
པ་མེད་པ་ཐམས་ཅད་གནས༔ གནས་པ་ཉིད་ལའང་གནས་པ་མེདཿ ཨེ་མ་ངོ་མཚར་རྨད་ཀྱི་ཆོས༔ རྫོགས་པའི་སངས་རྒྱས་ཀུན་གྱི་གསང་༔ དམིགས་
པ་མེད་པ་ཐམས་ཅད་དམིགས༔ དམིགས་པ་ཉིད་ལའང་དམིགས་པ་མེད༔ ཨེ་མ་ངོ་མཚར་རྨད་ཀྱི་ཆོས༔ རྫོགས་པའི་སངས་རྒྱས་ཀུན་གྱི་གསང་༔ འགྲོ་
འོང་མེད་པར་འགྲོ་དང་འོང་༔ འགྲོ་འོང་ཉིད་ལའང་འགྲོ་འོང་མེད༔ དངོས་གཞི་ལ། དེ་ལྟ་བུའི་སྟོང་པ་ཆེན་པོའི་གདང་རྩལ་སྙིང་རྗེ་སྒྱུ་མ་ལྟ་བུས་ཡི་གེ་འཁོར་

ལོའི་སྤྲིན་དུ་སྣང་ཞིང་དེ་ཡང་ཨ་དང་ཀླུའི་ངོ་བོར་ཞུ་སྟེ། རྡོ་རྗེ་ཧཱུྃ་ཅན་དུ་གྱུར་དེ་ཡང་གཞིའི་ཀུན་ཏུ་བཟང་པོ་མཉམ་བཞག་སྐྱིལ་ཀྲུང་ཅན་དུ་གྱུར་པའི་ངང་ལས་
འབྲས་བུ་མཐར་ཕྱིན་ཞི་བའི་དཀྱིལ་འཁོར་རྫོགས་པར་སྒོམ་སྟེ། ཨཱ༔ རབ་ཏུ་བརྟན་གྱུར་ཨདཀར་ལས༔ ཤིན་ཏུ་ཕྲ་བའི་ཨཱརྣམས་སྤྲོས༔ ཕྱོགས་
བཅུ་གང་བར་གསལ་གྱུར་ནས༔ བསྡུས་ཀྱང་འཕེལ་འགྲིབ་མེད་པར་བརྟན༔ ཨོ་ཡི་གེ་འཁོར་ལོ་ཚོགས་ཆེན་འདི༔ སྐུ་གསུང་ཐུགས་ཀྱི་ཕྲེང་བར་བསྡུཿ
ཨེ་ཡཾ་ར་སུཾ་ཀཾ་རཾ་བྷྲུཾ༔ ཀུན་འབྱུང་དཀྱིལ་འཁོར་ཆེན་པོར་སྤྱོད༔ འཁོར་ལོ་རྩིབས་བཞི་མུ་ཁྱུད་བཅསཿ གྲུ་ཆད་བཞི་ལྡན་བར་ཁྱམས་དང་༔ ཀུན་ཏུ་གྲུ་
བཞི་སྒོ་ཁྱུད་ལྡན༔ སེང་གེ་གླང་ཆེན་རྟ་དང་ཁྱུང་༔ ནམ་མཁའ་ལྡིང་གི་ཁྲི་ཆེན་ལཿ ཉི་ཟླ་པདྨ་རིན་པོ་ཆེ༔ སྟེང་དུ་བདེ་གཤེགས་བཅོམ་ལྡན་འདས༔

༄༅། །སྔོན་པོ་ཆོས་དབྱིངས་ཡེ་ཤེས་སྐུ༔ དཀར་དམར་ཞལ་གསུམ་ཕྱག་དྲུག་གིས༔ འཁོར་ལོ་རྡོ་རྗེ་རིན་ཆེན་གཡས༔ དྲིལ་བུ་པདྨ་
རལ་གྲི་གཡོན༔ རྡོ་རྗེ་དབྱིངས་ཕྱུག་དབྱེར་མེད་གྱུརཿ དཀར་པོ་མེ་ལོང་ཡེ་ཤེས་སྐུ༔ སྔོན་དམར་ཞལ་གསུམ་ཕྱག་དྲུག་གིས༔ འཁོར་ལོ་རྡོ་རྗེ་རིན་ཆེན་
གཡས༔ དྲིལ་བུ་པདྨ་རལ་གྲི་གཡོན༔ སངས་རྒྱས་སྤྱན་དང་གཉིས་སུ་མེད༔ སེར་པོ་མཉམ་ཉིད་ཡེ་ཤེས་སྐུ༔ སྔོན་དམར་ཞལ་གསུམ་ཕྱག་དྲུག་གི༔
རིན་ཆེན་རྡོ་རྗེ་འཁོར་ལོ་གཡས༔ དྲིལ་བུ་པདྨ་རལ་གྲི་གཡོན༔ མཉེན་པའི་དབྱིངས་དང་གཉིས་སུ་མེད༔ དམར་པོ་སོར་རྟོགས་ཡེ་ཤེས་སྐུ༔ དཀར་
དམར་ཞལ་གསུམ་ཕྱག་དྲུག་གི༔ པདྨ་རྡོ་རྗེ་འཁོར་ལོ་གཡསཿ དྲིལ་བུ་རིན་ཆེན་རལ་གྲི་གཡོན༔ དྲོ་བའི་དབྱིངས་དང་གཉིས་སུ་མེད༔ ལྗང་གུ་བྱ་གྲུབ་

ཡེ་ཤེས་སྐུ༔ དཀར་དམར་ཞལ་གསུམ་ཕྱག་དྲུག་གིས༔ རལ་གྲི་རྡོ་རྗེ་འཁོར་ལོ་གཡས༔ དྲིལ་བུ་རིན་ཆེན་པདྨ་གཡོན༔ བསྐྱེད་པའི་དབྱིངས་དང་གཉིས་
སུ་མེད༔ དེ་ཡི་ཕྱི་རིམ་འདབ་བརྒྱད་ལ༔ ཤར་དུ་ས་སྙིང་སྨྱུ་གུ་དཀར༔ ལཱ་སྱ་གཉིས་མེད་མེ་ལོང་འཛིན༔ ལྷོ་རུ་ནམ་སྙིང་རལ་གྲི་སེར༔ མཱ་ལེ་
གཉིས་མེད་ཕྲེང་བ་འཛིན༔ ནུབ་ཏུ་སྤྱན་གཟིགས་པདྨ་དམར༔ དབྱངས་ཅན་དབྱེར་མེད་པི་ཝཾ་དམརཿ བྱང་ཕྱོགས་ཕྱག་རྡོར་རྡོ་རྗེ་ལྗང་༔ གར་ལྡན་
གཉིས་མེད་ཞལ་ཟས་འཛིན༔ ཤར་ལྷོ་བྱམས་པ་ཀླུ་ཤིང་སེར༔ འདས་པ་བདུག་སྤོས་འཛིན་མ་འཁྲིལ༔ ལྷོ་ནུབ་སྒྲིབ་སེལ་འཁོར་ལོ་སེརཿ ད་ལྟ་གཉིས་
མེད་མེ་ཏོག་འཛིན༔ ནུབ་བྱང་ཀུན་བཟང་སྙེ་མ་ལྗང་༔ འབྱུང་བ་མར་མེ་གཉིས་སུ་མེདཿ༔ བྱང་ཤར་འཇམ་དཔལ་ཨུཏྤལ་ལྗང་༔ མ་འོངས་དུང་ཆོས་

༄༅། །འཛིན་མ་ལྗང་༔ དེ་ཡི་ཕྱི་རིམ་འདབ་བརྒྱད་ལ༔ ཤར་དུ་བཅོམ་ལྡན་བྱེད་པ་པོ༔ ནུབ་ཏུ་བཅོམ་ལྡན་བྱ་བ་མོ༔ ཤར་ལྷོར་ལྷ་
ཡི་ཐུབ་པ་བཞིན༔ ལྷ་མིན་མི་ཡི་ཐུབ་པ་གསལ༔ ནུབ་བྱང་བྱོལ་སོང་ཐུབ་པ་བཞིན༔ ཡི་དྭགས་དམྱལ་བའི་ཐུབ་པ་གསལ༔ དེ་ཡི་ཕྱི་རིམ་སྒོ་བཞི་ལ༔
འཇམ་པ་རེག་པ་ལྕགས་ཀྱུ་ཤར༔ འཇམ་པ་རེག་བྱ་ཞགས་པ་ལྷོ༔ འཇམ་པ་རེག་བྱ་ལྕགས་སྒྲོག་ནུབ༔ འཇམ་པ་རེག་ཤེས་དྲིལ་བུ་བྱང་༔ཧཱུཾ ༔ རྡོ་
རྗེ་ཕུང་པོའི་ཡན་ལག་ནི༔ རྫོགས་པའི་སངས་རྒྱས་ལྔ་རུ་གྲགས༔ སྲིད་གསུམ་ཡེ་ནས་སངས་རྒྱས་ཞིང་༔ ཐམས་ཅད་མ་ལུས་ཆོས་སོ་ཅོག༔ སངས་
རྒྱས་ཉིད་ལས་གཞན་མ་ཡིན༔ རྗེས་ཀྱི་ཚོགས་བསགས་པའི་རིམ་པ་ལ། སྤྱན་འདྲེན་ནི༔ ཧཱུྃ༔ ཚོགས་ཆེན་གཉིས་རྫོགས་ཐུགས་དམ་དབྱིངས་ཀྱི་ལྷ༔ ལོངས་སྤྱོད་རྫོགས་

མཛད་རོལ་པ་ཆེན་པོའི་སྐུ༔ འཕགས་རྗེ་སྤྲུལ་པ་མང་པོ་འབྱུང་བའི་གནསཿ ཐབས་དང་ཤེས་རབ་མཆོག་ལ་མངའ་བརྙེས་པ༔ བདེ་གཤེགས་བདེ་བར་
གཤེགས་པ་གཤེགས་སུ་གསོལ༔ ཨོཾ་ཨེ་ཧྱ་ཧི་བྷ་ག་ཝན༔ མ་ཧཱ་ཀ་རུ་ཎི་ཀ་ཏྲི་ཤ་ཡ་ཧོ༔ ས་མ་ཡཱ་ཧོ༔ ས་མ་ཡཱ་སྟྭཾ༔ ཛཧཱུཾ་བཾ་ཧོ༔ བཞུགས་སུ་གསོལ་
བ་ནི། ས་མ་ཡཱ་ཏིཥྛ་ལྷན༔ ཕྱག་འཚལ་བ་ནི། ཨ་ཏི་པཱུ་ཧོ༔ པྲ་ཏི་ཛ་ཧོ༔ ཕྱི་མཆོད་ནི། ཨབྷཾ་སོགས་དང་། ཕྱག་རྒྱ་སྤེལ་བསྡོམས་ཀྱིས་མཆོད༔ ཨོཾ་དང་ཧུཾ་གཉིས་རྩེ་སྦྱར་ལ
ཏེ༔ འབྲུ་བརྒྱད་བསྣོལ་ནས་རྩེ་སྤྱད་པསཿ རྒྱལ་བ་ཀུན་དང་མཉམ་སྦྱར་བ༔ བདེ་བ་ཆེན་པོ་སྦྱིན་པའི་རྒྱ༔ སྦྱོར་མཆོད་ནི། ཁྲོ་བོ་ལ༔ འཁྲིལ་བའི་མཆོད་
ཆེན་མཉམ་སྦྱོར་བའི༔ བདག་ཉིད་མཉམ་པ་བརྙེས་པར་བྱའོ༔ མཉམ་པའི་བསྒྲུབ་རྫས་ཆེན་པོ་དག༔ བདག་དང་མཉམ་པའི་ཚོགས་ལ་འབུལཿ

༄༅། །མཆོད་ནི། ཐོག་མར་བདག་ཉིད་རྟོག་བསྒྲལ་ནསཿ དེ་ནས་གཉིས་མེད་བློ་ཡིས་ནི༔ བློ་ངན་འཇིག་རྟེན་སྙིང་རེ་རྗེ༔ གཉིས་སུ་
མེད་པར་བསྒྲལ་བར་བྱ༔ སྨན་རཀ་གཏོར་གསུམ་ནི། མ་ཧཱ་སརྦ་པཉྩ་ཨ་མྲྀ་ཏ་མ་ཧཱ་རཀྟ་མ་ཧཱ་བ་ལིང་ཏ་ཁཱ་ཧི༔ བསྟོད་པ་ནི། ཨོ༔ ཕྱོགས་བཅུའི་འཇིག་རྟེན་རབ་
འབྱམས་ན༔ རྒྱལ་བ་གང་བཞུགས་འཁོར་དང་བཅས༔ བླ་མེད་ལྷ་དང་ལྷ་མོ་དང༌༔ གྲུབ་པའི་བྱིན་རླབས་བསམ་མི་ཁྱབ༔ ཨོ༔ སེམས་དཔའ་
བཅུ་དྲུག་རིགས་ཀྱི་གཙོ༔ སེམས་མ་བཅུ་དྲུག་རིགས་ཀྱི་ཡུམ༔ མཐུ་ཆེན་ཁྲོ་བོ་ཁྲོ་མོ་དང་༔ ཕོ་ཉ་འཇིག་རྟེན་སྐྱོང་བར་ལྡན༔ ཨོྃ༔ སྔོན་གྱི་ཐུགས་
དམ་ཆེན་པོ་རྣམསཿ འཇིག་རྟེན་མ་ལུས་ཐམས་ཅད་ཀུན༔ རྒྱལ་བའི་ཞིང་དུ་སྦྱོར་བས་ན༔ ཕྱག་རྒྱ་ཆེན་པོར་བདག་སྦྱོར་ཅིག༔ ཛཔྲ་ཁང་དབྱེ་བ་ནི། བྷྲུཾ་བི་

ཤྭ་བི་ཤུདྡྷེ་བྷྲུཾ་ཕཊཛ༔ ཧཱུྃ་ཨོཾ་སྭཱ་ཨོཾ་ཧ་ཕཊ་ཛ༔ དམ་ཚིག་གི་འཁོར་ལོ་ལས་ཡེ་ཤེས་ཀྱི་དཀྱིལ་འཁོར་རྟེན་དང་བརྟེན་པར་བཅས་པ་ལོགས་སུ་བྱེ་ནས་མདུན་གྱི་
ནམ་མཁར་མེ་རི་འདབ་འབྱར་གྱི་ཚུལ་དུ་བཞུགས་པར་མོས་ལ། ཛཔ་དམིགས་ནི། བདག་མདུན་གྱི་ལྷ་རྣམས་ཀྱི་ཐུགས་ཀར་ཡེ་ཤེས་སེམས་དཔའི་ཐུགས་ཀར་རང་
རང་གི་ཕྱག་མཚན་ས་བོན་གྱིས་མཚན་པ་བཟླ་བྱའི་སྔགས་ཀྱིས་བསྐོར་བར་བསམ། བདག་གི་ཐུགས་ཀ་ནས་སྔགས་ཀྱི་འོད་ཟེར་མཆོད་པའི་ཚུལ་དུ་སྤྲོས་པས་ཡེ་
ཤེས་ཀྱི་ལྷ་རྣམས་དགྱེས་པ་བསྐྱེད་ཐུགས་དམ་གྱི་རྒྱུད་བསྐུལ། སྐུ་གསུང་ཐུགས་ཀྱི་བྱིན་རླབས་དང་དངོས་གྲུབ་ཐམས་ཅད་འོད་ཟེར་གྱི་རྣམ་པ་བདག་ལ་སྩལ་ཞིང་
ཐིམ་པར་དམིགས། ཛཔ་བཟླ་བ་ནི། ཧཱུྃ་བཛྲ་དྷིཀཿ མུཾ་ད་དུ་ཤྭ་རི་སྟྭཾསོགས་ནས། ཨོཾ་མུ་ནེ་ཡེ་སྭཱ་ཧཱ༔ བར་གཙོ་བོ་སུམ་བརྒྱ། རིགས་ལྔ་བརྒྱ་རྩ་རེ། ཀུན་བཟང་ཡབ་ཡུམ་ཐུབ་

༄༅། ། །དྲུག་སྒོ་བཞི་རྣམས་ཉེར་ལྔ་རེ་བཟླའོ། །དེ་ནས་ངོས་རྫོགས་སུ་གོ་འཕོའི་ཚུལ་དུ་བཟླ་ན། རྒྱུད་ལས། རྒྱལ་བའི་དཀྱིལ་འཁོར་ཐམས་ཅད་ཀུན། །མ་ལུས་པར་ནི་བསྒོམ་པར་བྱ། །གཞན་ཡང་
འདུལ་ཐབས་སྣ་ཚོགས་སྒོ། །བློ་ཡི་ཤེས་རབ་ཆེ་ཆུང་གིས། །རིམ་པ་བཞིན་དུ་བསྒོམ་པར་བྱ། །ཞེས་གསུངས་པ་ནི། ང་ནི་རྒྱལ་བ་ཀུན་ཏུ་བཟང་༔ ནམ་མཁའི་མདོག་ཅན་མཉམ་བཞག་
མཛད༔ ཐབས་ཤེས་གཉིས་མེད་སྐྱིལ་ཀྲུང་བཞུགས༔ རང་ཉིད་ཀུན་བཟང་གི་སྔགས་ཕྲེང་ལས་འོད་ཟེར་སྣ་ཁུང་གཡས་ནས་ཡུམ་གྱི་གཡོན་དུ་འཕྲོས་ཐུགས་
ཀར་ཐིམ༔ ཡུམ་གྱི་སྣ་ཁུང་གཡས་ནས་རང་གི་གཡོན་དུ་འཕྲོས་ཐུགས་ཀར་ཐིམ་པར་བསམ་ལ་སྒོམ་ནས། ཡབ་ཡུམ་གཉིས་ཀྱི་སྣ་བུག་གི་བར་ནས་འོད་ཟེར་འཕྲོས་
ཡེ་ཤེས་པ་དགྱེས་པ་བསྐྱེད་བྱིན་ནུས་བསྡུ། འགྲོ་དྲུག་གི་སྡིག་སྒྲིབ་སྦྱངས་ཏེ་ཞི་ཁྲོ་རབ་འབྱམས་ཀྱི་ལྷ་ཚོགས་སུ་སད་པར་མོས་ཏེ། བཟླ་བ་ནི་གཞན་ཀུན་ལ་རིགས་འགྲེའོ།།

ཨོཾ་བཛྲ་ས་མནྟ་བྷ་དྲ་ཧཱུྃ༔ ང་ནི་དྲུག་པ་རྡོ་རྗེ་འཆང་༔ རྡོ་རྗེ་དྲིལ་བུ་སྐྱིལ་ཀྲུང་མཛད༔ ཨོ་བཛྲ་དྷ་ར་ཧཱུྃ༔ ང་ནི་རྣམ་པར་སྣང་མཛད་མཐིང་༔ དཀར་
དམར་ཞལ་གསུམ་ཕྱག་དྲུག་གིས རྡོ་རྗེ་འཁོར་ལོ་རིན་པོ་ཆེ༔ དྲིལ་བུ་པདྨ་རལ་གྲི་གཡོན༔ རྡོ་རྗེ་དབྱིངས་ཕྱུག་དབྱེར་མེད་རོལ༔ ཨོ་ཛི་ན་ཛིཀ ལམ་
ཏེ་ཤྭ་ར་ཏི་སྟྭཾ༔ ང་ནི་མེ་ལོང་ཡེ་ཤེས་སྐུ༔ སྔོ་དམར་ཞལ་གསུམ་ཕྱག་དྲུག་གིས༔ འཁོར་ལོ་རྡོ་རྗེ་རིན་ཆེན་གཡསཿ དྲིལ་བུ་པདྨ་རལ་གྲི་གཡོན༔ སངས་
རྒྱས་སྤྱན་དང་གཉིས་སུ་མེད༔ ཧཱུྃ་བཛྲ་དྷིཀ མཱུཾ་དྷ་དྷ་ཤྭ་རི་སྟྭཾ༔ ང་ནི་མཉམ་ཉིད་ཡེ་ཤེས་སྐུ༔ སྔོ་དམར་ཞལ་གསུམ་ཕྱག་དྲུག་གིས༔ རིན་ཆེན་རྡོ་རྗེ་
འཁོར་ལོ་གཡས༔ དྲིལ་བུ་པདྨ་རལ་གྲི་གཡོན༔ མཉམ་པའི་དབྱིངས་དང་གཉིས་སུ་མེད༔ སྭཱ་རཏྣ་དྷིཀྲཿ མཾ་མོ་ཧ་ར་ཏི་སྟཾ༔ ང་ནི་སོར་རྟོགས་ཡེ་ཤེས་

༄༅། །དམར༔ དཀར་སྔོ་ཞལ་གསུམ་ཕྱག་དྲུག་གིས༔ པདྨ་རྡོ་རྗེ་འཁོར་ལོ་གཡསཿ དྲིལ་བུ་རིན་ཆེན་རལ་གྲི་གཡོན༔ དྲོ་བའི་དབྱིངས་
དང་གཉིས་སུ་མེད༔ ཨོཾ་ཨ་རོ་ལྀ ཀ༔ པཾ་ར་ག་ར་ཏི་སིཾ༔ ང་ནི་བྱ་གྲུབ་ཡེ་ཤེས་ལྗང་༔ དཀར་དམར་ཞལ་གསུམ་ཕྱག་དྲུག་གིས༔ རལ་གྲི་རྡོ་རྗེ་འཁོར་
ལོ་གཡས༔ དྲིལ་བུ་རིན་ཆེན་པདྨ་གཡོན༔ བསྐྱེད་པའི་དབྱིངས་དང་གཉིས་སུ་མེད༔ ཧ་པྲཛྙཱ་དྷིཀ༔ ཏཾ་བཛྲ་ར་ཏི་སིཾ༔ ང་ནི་ས་སྙིང་སྨྱུ་གུ་དཀར༔ 
ལཱ་སྱ་གཉིས་མེད་མེ་ལོང་འཛིན༔ ཀྴི་ཧི་ར་ཙ་ཡ་སྭཱ་ཧཱ༔ ཧཱུྃ་ལཱ་སྱ་ས་མ་ཡཱ་སིཾ༔ ང་ནི་ནམ་སྙིང་རལ་གྲི་སེར༔ མ་ལྱ་གཉིས་མེད་ཕྲེང་བ་འཛིན༔ ཀྲྀ་ཨ་
གརྦྷ་ཡ་སྭཱ་ཧཱ༔ ཏྲཾ་མ་ལྱ་ས་མ་ཡཱ་སྟྭཾ༔ ང་ནི་སྤྱན་གཟིགས་པདྨ་དམར༔ དབྱངས་ཅན་གཉིས་མེད་པི་ཝཾ་འཛིན༔ ཧཱིཧ་ཧཱུཾ་པདྨ་བྷ་དྷ་མ་ཡ་སྭཱ་ཧཱ༔ ཧཱུྃགིརྟི་

ར་ག་ཡ་མི་སྟྭཾ༔ ང་ནི་ཕྱག་ན་རྡོ་རྗེ་ལྗང་༔ གར་ལྡན་གཉིས་མེད་ཞལ་ཟས་འཛིན༔ ཛྷིཾ་ཀུ་རུ་པ་ཎི་ཧི༔ ཨ་ནིརྟི་ར་ག་ཡ་མི་སྟྭཾ༔ ང་ནི་བྱམས་པ་ཀླུ་
ཤིང་ལྗང་༔ འདས་པ་བདུག་སྤོས་འཛིན་མ་འཁྲིལ༔ མེ་དྷ་ར་ནི་སྭཱ་ཧཱ༔ ཛདྷུ་པེ་པྲ་ཝེ་ཤ་ཡ་སྟྭཾ༔ ང་ནི་སྒྲིབ་སེལ་འཁོར་ལོ་སེར༔ ད་ལྟ་གཉིས་མེད་
མེ་ཏོག་འཛིན༔ ཐླྷིཾ་ས་རཾ་པ་ཡེ་སྭཱ་ཧཱ༔ ཧཱུྃ་པུཔྤེ་ཨ་ཝེ་ཤ་ཡ་སཾ༔ ང་ནི་ཀུན་བཟང་སྙེ་མ་ལྗང་༔ འབྱུང་བ་མར་མེ་གཉིས་སུ་མེད༔ ཧཱུྃ་སྭཱ་ར་ཙ་ཡ་སྭཱ་ཧཱ
བཾ་དྷི་པཾ་སུཾ་ཀི་ནི་ས་རཾ་པ་ཡེ་སྭཱ་ཧཱ༔ ང་ནི་འཇམ་དཔལ་ཨུཏྤལ་ལྗང་༔ མ་འོངས་དུང་ཆོས་འཛིན་པ་ལྡང་༔ མུཾ་ཤྲཱི་ཨ་རཾ་ག་ཡ་སྭཱ་ཧཱ༔ ཧོ་གྷནེ་ཙིཏྟ་ཧོ༔ ང་
ནི་ལྷ་ཡི་ཐུབ་པ་དཀར༔ སྤྲུལ་སྐུ་པི་ཝཾ་འཛིན་ཏེ་བཞེངས༔ ཨོཾ་མུ་ནེ་ཀྲེཾ་སྭཱ་ཧཱ༔ ང་ནི་ལྷ་མིན་ཐུབ་པ་ལྗང་༔ སྤྲུལ་སྐུ་གོ་མཚོན་འཛིན་པ་བཞེངས༔ ཨོཾ་

༄༅། །མུ་ནེ་སྲུཾ་སྭཱ་ཧཱ༔ ང་ནི་མི་ཡི་ཐུབ་པ་སེར༔ སྤྲུལ་སྐུ་གསེག་ཤང་ལྷུང་བཟེད་བཞེངས༔ ཨོཾ་མུ་ནེ་ཏྲུཾ་སྭཱ་ཧཱ༔ ང་ནི་བྱོལ་སོང་ཐུབ་པ་
མཐིང་༔ སྤྲུལ་སྐུ་པོ་ཏི་འཛིན་པ་བཞེངས༔ ཨོཾ་མུ་ནེ་བྲོ་སྭཱ་ཧཱཿ ང་ནི་ཡི་དྭགས་ཐུབ་པ་དམརཿ སྤྲུལ་སྐུ་སྒྲོམ་བུ་འཛིན་པ་བཞེངས༔ ཨོཾ་མུ་ནེ་ཀྴཾ་སྭཱ་ཧཱ༔
ང་ནི་དམྱལ་བའི་ཐུབ་པ་སྒྲུག༔ སྤྲུལ་སྐུ་མེ་ཆུ་འཛིན་ཏེ་བཞེངས༔ ཨོཾ་མུ་ནེ་ཡེ་སྭཱ་ཧཱ༔ ང་ནི་རེག་པ་ལྕགས་ཀྱུ་དཀར༔ ཨོཾ་ཡ་མནྟ་ཀྲིཏ་ཕཊ༔ ཨོཾ་བཛྲ་ཀྱ
དྷ་ར་མ་ཧཱ་ཀྲོ་ཏི་ཤྭ་རི་ཛྭ་ལ་ནི་ཧཱུྃ་ཕཊ༔ ང་ནི་རེག་བྱེད་ཞགས་པ་སེར༔ ཨོཾ་པྲ་ཛཱ་ཏ་ཀྲིཏ་ཧཱུྃ་ཕཊ༔ ཨོཾ་རཏྣ་དྷ་ར་མ་ཧཱ་ཀྲོ་ཏི་ཤྭ་རི་ཛ་ལ་ནི་ཧཱུྃ་ཕཊ༔ ང་ནི་
རེག་བྱ་ལྕགས་སྒྲོགས་དམརཿ ཨོཾ་པདྨ་ཏ་ཀྲིཏ་ཧཱུྃ་ཕཊ༔ ཨོཾ་པདྨ་དྷ་ར་མ་ཧཱ་ཀྲོ་ཏི་ཤྭ་རི་ཛྭ་ལ་ནི་ཧཱུྃ་ཕཊ༔ ང་ནི་རེག་ཤེས་དྲིལ་བུ་ལྗང་༔ ཨོཾ་བིགྷན་ཏ་ཀྲིཏ་

ཧཱུྃ་ཕཊ༔ ཨོཾ་ཀརྨ་དྷ་ར་མ་ཧཱ་ཀྲོ་ཏི་ཤྭ་རི་ཛྭ་ལ་ནི་ཧཱུྃ་ཕཊ༔ བར་གྲངས་གོང་ལྟར་བཟླ། དེ་ནས། ལྷ་ཡབ་རྣམས་རང་ཉིད་རྡོ་རྗེ་སེམས་དཔའ་ཡབ་ལ་ཐིམ། ཡུམ་
རྣམས་སྤྱན་མ་ཡུམ་ལ་ཐིམ་པར་བསམ་ལ། སྤྱི་བསྙེན། བྷོ་དྷི་བརྒྱ་རྩ་བཟླ། ཕཊ་ཛ༔ བུམ་པ་རིན་པོ་ཆེའི་གཞལ་མེད་ཁང་བདུད་རྩིའི་རྒྱ་མཚོས་བལྟམས་པའི་ནང་
དུ་ཞི་བའི་ལྷ་ཚོགས་གསལ་བའི་བདག་གི་ཐུགས་ཀའི་འོད་ཀྱིས་བསྐུལ་བས་སྐུ་ལས་བདུད་རྩིའི་རྒྱུན་བབ་པར་བསམ་ལ། སྤྱི་བསྙེན་བརྒྱ་རྩ་བཟླ། དེ་ནས། ཨོཾ༔ ཕྱོགས་
བཅུའི་སོགས། བདག་སྦྱོར་ཅིག་བར་དང་། གོང་གི་བསྟོད་པ། ནོངས་བཤགས་ནི། ཡེ་ནས་གཉིས་མེད་ཆོས་སྐུར་དག་པ་ལས། །མ་རིག་དབང་གིས་སྒྲོ་དང་སྐུར་བཏབ་
སྟེ༑ ༑བདེ་དང་སྡུག་བསྔལ་སྣ་ཚོགས་ངོ་བོར་སྨིན། །དེ་ལྡོག་དོན་ཕྱིར་རྒྱལ་བའི་དམ་མནོས་ཏེ། །བདག་ཅག་མ་རིག་ལུས་དང་ངག་སེམས་ཀྱིས། །བག་།

༄༅། །མེད་ཚུལ་གྱིས་དམ་ལས་འགལ་གྱུར་པ། །རྒྱལ་བ་འཁོར་བཅས་ཐུགས་དང་ཅི་འགལ་བ། །ཐུགས་རྗེ་ཆེ་མངའ་ཁྱེད་ལ་བཟོད་པར་
གསོལ། །ཞེས་བརྗོད་ལ་དམིགས་མེད་དུ་བཞག ཡེ་ཤེས་ཀྱི་དཀྱིལ་འཁོར་དམ་ཚིག་དཀྱིལ་འཁོར་ལ་ཐིམ་པར་བསམ་ལ། བརྟན་པའི་ཡིག་བརྒྱ་བཟླ། དེ་ནས་ཁྲོ་བོ་གནས་བསྒྱུར་
དུ་སྒོམ་པ་ནི༔ སྔོན་དུ་སེམས་བསྐྱེད་པ་ནི། བདག་དང་མཐའ་ཡས་སེམས་ཅན་རྣམས༔ ཡེ་ནས་སངས་རྒྱས་ཡིན་མོད་ཀྱང་༔ རྟོག་པའི་དབང་གིས་འཁོར་བ་མ
ལ༔ བྱང་ཆུབ་ཏུ་ནི་སེམས་བསྐྱེད་དོ༔ དངོས་གཞི་དེ་ཏིང་སྤྲོས་བྲལ་གྱི་གནས་ལུགས་ལ་བློ་བཞག་སྟེ། ཨེ་མ་ངོ་མཚར་རྨད་ཀྱི་ཆོས༔ རྫོགས་པའི་སངས་རྒྱས་ཀུན་གྱི་གསང་
སྐྱེ་བ་མེད་པ་ཐམས་ཅད་སྐྱེ༔ སྐྱེ་བ་ཉིད་ལའང་སྐྱེ་བ་མེད༔ ཨེ་མ་ངོ་མཚར་རྨད་ཀྱི་ཆོས༔ རྫོགས་པའི་སངས་རྒྱས་ཀུན་གྱི་གསང་༔ འགགས་པ་མེད་པ་

ཐམས་ཅད་འགགས༔ འགགས་པ་ཉིད་ལའང་འགགས་པ་མེད༔ ཨེ་མ་ངོ་མཚར་རྨད་ཀྱི་ཆོས༔ རྫོགས་པའི་སངས་རྒྱས་ཀུན་གྱི་གསང་༔ གནས་པ་
མེད་པ་ཐམས་ཅད་གནསཿ གནས་པ་ཉིད་ལའང་གནས་པ་མེད༔ ཨེ་མ་ངོ་མཚར་རྨད་ཀྱི་ཆོས༔ རྫོགས་པའི་སངས་རྒྱས་ཀུན་གྱི་གསང་༔ དམིགས་
པ་མེད་པ་ཐམས་ཅད་དམིགས༔ དམིགས་པ་ཉིད་ལའང་དམིགས་པ་མེད༔ གཉིས་པ་ཀུན་ཏིང་དེ་ལྟར་མ་རྟོགས་པའི་སེམས་ཅན་སྒྱུ་མ་ལྟ་བུ་ལ་སྒྱུ་མ་ལྟ་བུའི་སྙིང་རྗེ་སྒོམ་ལ། སྟོང་པ་ཉིད་ས
དུ་རང་གསལ་བས༔ སྙིང་རྗེའི་ཡུལ་ནི་བསྒོམ་པར་བྱ༔ གསུམ་པ་རྒྱུ་ཏིང་དེ་གཉིས་ཟུང་འཇུག་དཔལ་ཆེན་པོར་གྱུར་པ་ནི། ངེས་པ་ལ་ནི་རྡོ་རྗེ་ཆེ༔ དེ་ལས་དཔལ་ཆེན་ཧེ་རུ་ཀ
དབུ་དགུ་ཕྱག་ནི་བཅོ་བརྒྱད་དོ༔ དང་གཉིས་རྡོ་རྗེ་ཐོད་ཁྲག་བསྣམས༔ གཉིས་པ་ཞིང་གི་གློ་སྙིང་གསོལ༔ གསུམ་པ་རྒྱུ་མའི་ཞགས་པ་བསྣམས༔ བཞི་

༄༅། །པ་སྟི་ར་བསྣམས་ནས་གསོལ༔ ལྔ་པ་ཉི་ཟླ་ཐུགས་ཀར་བསྣམས༔ དྲུག་པ་ཁྱུང་དང་འུག་པ་འགྱེད༔ བདུན་པ་མེ་རླུང་འཁོར་ལོ་
བསྣམས༔ བརྒྱད་པ་ཆུ་དང་རི་རབ་ཐོགསཿ དགུ་པ་གོ་ཆ་རིན་ཆེན་འཛིན༔ ཞབས་བརྒྱད་ལྷ་ཆེན་ཕོ་མོ་མནན༔ འབར་བ་ཆེན་པོ་གར་དགུ་ཡི༔ འཇིགས་
པ་ཡི་ནི་དུས་ལྟར་གྲགསཿ དེ་ཉིད་ཆུ་ཟླ་བཞིན་ཁྲོ་བོ་ཡོངས་རྫོགས་ཀྱི་ཏིང་ངེ་འཛིན་སྒོམ་པ་ནི། ཨེ་ཡཾ་ར་སུཾ་ཀཾ་རཾ་བྷྲུཾ༔ འབར་བའི་དཀྱིལ་འཁོར་རྩིབས་བཞི་པ༔ གྲུ་ཆད་
བཞིས་ནི་རབ་ཏུ་བརྒྱན༔ གྲུ་བཞི་སྒོ་འཁྱུད་བཞི་དང་ལྡན༔ འབར་བའི་བར་ཁྱམས་གཉིས་ཀྱིས་མཛེས༔ ཐོད་སྦྲུལ་སྣ་ཚོགས་ཉི་མས་བརྗིད༔ འབར་
བའི་ཁྲོ་བོ་མང་པོ་འཁྲུགསཿ ཿདེ་ནས་གདན་བསྐྱེད་པ་ནི། ཁྱུ་མཆོག་མ་ཧེ་གཟིག་དང་ལྡན༔ གཏུམ་པོ་དོམ་གྱི་སྤར་བས་ནི༔ དབང་ཕྱུག་ལྷ་ཆེན་ལ་སོགས་གཟུགས༔

པདྨ་ཉི་མའི་གདན་སྟེང་དུ༔ འཁོར་ལོ་དབུས་དང་ཕྱོགས་བཞི་ན༔ ཧཱུྃ་ལས་རིག་ལྔ་ཧེ་རུ་ཀ༔ སྨུག་ནག་མཐིང་ནག་སེར་ནག་དང་༔ དམར་ནག་ལྗང་
ནག་འཇིགས་པའི་སྐུ༔ དབུ་གསུམ་ཕྱག་དྲུག་ཞབས་བཞི་བསྒྲད༔ འཁོར་ཡུག་རྡོ་རྗེ་རལ་གྲི་གཡས༔ བྷནྡྷ་དགྲ་སྟྭཾ་ཐོང་གཤོལ་གཡོན༔ རིགས་བཞི་
རིགས་ཀྱི་ཕྱག་མཚན་འཛིན༔ བཙུན་མོ་འཇིགས་པའི་ཚོགས་དང་འཁྲིལ༔ སྙན་གསན་དབབ་པ་ནི༔ ཨོཾ་རུ་ལུ་རུ་ལུ་ཧཱུྃ་བྷོ་ཧཱུཾ༔ སྤྱན་འདྲེན་པ་ནི༔ ས་མ་ཡཱ་ཛ་ཛ༔ 
་བཞུགས་སུ་གསོལ་བ་ནི། ས་མ་ཡ་ཏིཥྛ་ལྷན༔ ཕྱག་འཚལ་བ་ནི། ཨ་ཏི་པཱུ་ཧོ༔ པྲ་ཏི་ཛ་ཧོ༔ མཆོད་འབུལ་ནི། ཨོཾ་བཛྲ་ཨནྡྷཾ་སོགས་དང་། ཕྱག་རྒྱ་ནི༔ ཁྲག་འཐུང་
རྒྱལ་པོ་གར་ལ་དགྱེས༔ སྐུ་མདོག་ཞལ་ནི་རྣམ་པར་འགྱུར༔ སྐུ་ཡི་གར་སྟབས་གློག་འགྱུ་བའི༔ ཕྱག་རྒྱ་གར་གྱི་མཆོད་པར་རོལ༔ སྦྱོར་མཆོད་ནས། གཏོར་

༄༅། །མའི་བར་ཞི་བ་ལྟར། བསྟོད་པ་ནི། ཧཱུཾ༔ གཏུམ་ཆེན་དུས་མཐའི་མེ་ལྟར་འབར༔ འོད་ཟེར་ཉི་མ་འབུམ་གྱི་གཟི༔ ཁྲོ་གཉེར་གློག་སྟོང་
འགྱུ་བ་བཞིན༔ མཆེ་བ་ཟང་ཡག་ཟ་བྱེད་ཆེ་ཧོ༔ ཧཱུྃ༔ རྔམ་པའི་ང་རོ་འབྲུག་སྟོང་ལྡིར༔ ཐུགས་ཆེམ་རི་རབ་འབུམ་བསྙིལ་སྐད༔ ཨ་ཨ་ཧ་ལའི་གད་
རྒྱངས་ཆེ༔ སྤྲུག་པའི་འཐོར་རླུང་གཡེང་བ་ཆེ་ཧོ༔ ཧཱུྃ༔ ཁྲོ་བོ་ཤེས་རབ་འོད་པོ་ཆེ༔ ཡེ་ཤེས་དཀྱིལ་འཁོར་ཀུན་ཏུ་གསལ༔ འབར་བའི་ཡེ་ཤེས་ཀུན་
ཏུ་འཇོམས༔ སྣ་ཚོགས་ཡེ་ཤེས་ཐིག་ལེ་ཆེ་ཧོ༔ ཧཱུྃ༔ ཁྲོ་བོའི་རྒྱལ་པོ་སྤྲིན་ཆེན་པོ༔ ཁྲོས་པའི་དཀྱིལ་འཁོར་ཆར་བཞིན་འབེབས༔ དཀྱིལ་འཁོར་
ཡིད་བཞིན་འབྱུང་བའི་གཏེརཿ སྣ་ཚོགས་ཁྲོས་པའི་ཐིག་ལེ་ཆེ་ཧོ༔ ཧཱུྃ༔ བདུད་ཀུན་གྱི་ནི་བདུད་ཆེན་པོ༔ བདུད་ཀྱི་བདུད་སྡེ་བདུད་རྣམས་འཇོམས༔

འཇིགས་པའི་ཚོགས་ཀྱང་འཇིགས་བྱེད་པ༔ འཇིགས་བྱེད་ཆེན་པོ་ཐིག་ལེ་ཆེ་ཧོ༔ ཧཱུྃ༔ རྡོ་རྗེ་བྲག་ཆེན་སྲ་བ་པོ༔ རྡོ་རྗེ་ཆུ་བོ་བསྡུད་པོ་ཆེ༔ རྡོ་རྗེ་མེ་
སྟེ་ཀུན་འབར་ཆེ༔ རྡོ་རྗེ་རླུང་སྟེ་འཐོར་རླུང་ཆེ་ཧོ༔ ཛཔ་ཁང་དབྱེ་བ།   བྷྲུཾ་བི་ཤྭ་བི་ཤུདྡྷེ་ཀ་པ་ལ་བྷྲུཾ་ཕཊ་ཛཧཱུྃ་ཧཱུྃ་ཧཱུྃ་ཧཱུྃ་ཧཱུྃ་ཕཊཛ༔ དམ་ཚིག་གི་འཁོར་ལོ་ལས་ཡེ་ཤེས་
ཀྱི་དཀྱིལ་འཁོར་རྟེན་དང་བརྟེན་པར་བཅས་པ་ལོགས་སུ་བྱེ་ནས་མདུན་གྱི་ནམ་མཁར་མེ་རི་འདབ་འབྱར་གྱི་ཚུལ་དུ་བཞུགས་པར་བསམ་ལ། ཛཔ་དམིགས་ནི། ཐབས་
ཡབ་ཀྱི་ཐུགས་ཀར་ཙིཏྟ་རིན་པོ་ཆེ་ཟུར་བརྒྱད་པའི་དབུས་སུ་ཡེ་ཤེས་སེམས་དཔའ་རང་འདྲ་བའི་ཐུགས་ཀར་རྡོ་རྗེ་ནག་པོ་རྩེ་དགུ་པའི་ལྟེ་བར་ཧཱུཾ་ཡིག་གི་མཐར་རུ་ལུ་
འབྲུ་བརྒྱད་ཀྱི་གཡས་བསྐོར་དང་༔ ཡུམ་གྱི་ཐུགས་ཀར་བྷནྡྷ་ནང་ཉི་མའི་སྟེང་དུ་ཧཱུཾ་ཡིག་གི་མཐར་རུ་ལུའི་གཡོན་དུ་འཁོར་བར་བསམ་ལ། བདག་གི་ཐུགས་ཀ་ནས་

༄༅། །སྔགས་ཀྱི་འོད་ཟེར་མཆོད་པའི་ཚུལ་དུ་སྤྲོས་པས་ཡེ་ཤེས་ཀྱི་ལྷ་རྣམས་དགྱེས་པ་བསྐྱེད་ཐུགས་དམ་གྱི་རྒྱུད་བསྐུལ༔ སྐུ་གསུང་ཐུགས་ཀྱི་
བྱིན་རླབས་དང་དངོས་གྲུབ་ཐམས་ཅད་འོད་ཟེར་གྱི་རྣམ་པས་བདག་ལ་སྩལ་ཞིང་ཐིམ་པར་དམིགས་ལ༔ ཨོཾ་བུདྡྷ་ཀྲོ་ཏ་སོགས་ནས། ཀརྨ་ཀྲོ་ཏི་ཤྭ་རི་སྟྭཾ་གྱི་བར་གཙོ་བོ་
སུམ་བརྒྱ། རིགས་བཞི་གཞན་རྣམས་བརྒྱ་རྩ་རེ་བཟླའོ། །ཡང་དེས་རྫོང་གོ་འཕོའི་ཚུལ་ལྟར་ན། ཧཱུྃ༔ ང་ནི་དཔལ་ཆེན་ཧེ་རུ་ཀ༔ དབུ་དགུ་ཕྱག་ནི་བཅོ་བརྒྱད་དེ༔ དང་གཉིས་རྡོ་
རྗེ་ཐོད་ཁྲག་བསྣམས༔ གཉིས་པ་ཞིང་གི་གློ་སྙིང་གསོལ༔ གསུམ་པ་རྒྱུ་མའི་ཞགས་པ་བསྣམས༔ བཞི་པ་སྟི་ར་བསྣམས་ནས་གསོལ༔ ལྔ་པ་ཉི་ཟླ་
ཐུགས་ཀར་བསྣམསཿ དྲུག་པ་ཁྱུང་དང་འུག་པ་འགྱེད༔ བདུན་པ་མེ་རླུང་འཁོར་ལོ་བསྣམས༔ བརྒྱད་པ་ཆུ་དང་རི་རབ་ཐོགས༔ དགུ་པ་གོ་ཆ་རིན་ཆེན་

འཛིན༔ ཞབས་བརྒྱད་ལྷ་ཆེན་ཕོ་མོ་མནན༔ འབར་བ་ཆེན་པོའི་གར་དགུ་ཡི༔ འཇིགས་པ་ཡི་ནི་དུས་ལྟར་གྲགས༔ དམིགས་པ་ཞི་བ་ལྟར་ལ། ཨོཾ་རུ་ལུ་རུ་
ལུ་ཧཱུཾ་བྷོ་ཧཱུཾ༔ ང་ནི་བྷུདྡྷ་ཧེ་རུ་སྨུག༔ བྷུདྡྷ་ཀྲོ་ཏི་ཤྭ་རི་འཁྲིལ༔ ཨོ་བྷུདྡྷ་ཀྲོ་ཏ་མ་ཧཱ་ཤྲཱི་ཧེ་རུ་ཀ་ཧཱུྃ་ཕཊ༔ བྷུདྡྷ་ཀྲོ་ཏི་ཤྭ་རི་སྟྭཾ༔ ང་ནི་བཛྲ་ཧེ་རུ་མཐིང་
བཛྲ་ཀྲོ་ཏི་ཤྭ་རི་འཁྲིལ༔ ཨོཾ་བཛྲ་ཀྲོ་ཏ་མ་ཧཱ་ཤྲཱི་ཧེ་རུ་ཀ་ཧཱུྃ་ཕཊ༔ བཛྲ་ཀྲོ་ཏི་ཤྭ་རི་སྟྭཾ༔ ང་ནི་རཏྣ་ཧེ་རུ་ཀ རཏྣ་ཀྲོ་ཏི་ཤྭ་རི་འཁྲིལ༔ ཨོཾ་རཏྣ་ཀྲོ་ཏ་མ་
ཧཱ་ཤྲཱི་ཧེ་རུ་ཀ་ཧཱུྃ་ཕཊ༔ རཏྣ་ཀྲོ་ཏི་ཤྭ་རི་སྟི༔ ང་ནི་པདྨ་ཧེ་རུ་ཀ༔ པདྨ་ཀྲོ་ཏི་ཤྭ་རི་འཁྲིལ༔ ཨོཾ་པདྨ་ཀྲོ་ཏ་མ་ཧཱ་ཤྲཱི་ཧེ་རུ་ཀ་ཧཱུྃ་ཕཊ༔ པདྨ་ཀྲོ་ཏི་ཤྭ་རི་སྟྭཾ ༔
ཧཱུྃ༔ ང་ནི་ཀརྨ་ཧེ་རུ་ཀཿ ཀརྨ་ཀྲོ་ཏི་གཉིས་མེད་འཁྲིལ༔ ཨོཾ་ཀརྨ་ཀྲོ་ཏ་མ་ཧཱ་ཤྲཱི་ཧེ་རུ་ཀ་ཧཱུྃ་ཕཊ༔ ཀརྨ་ཀྲོ་ཏི་ཤྭ་རི་སྟྭཾ༔ གྲངས་གོང་ལྟར་ལ། མཐར་ལྷ་

༄༅། །ཡབ་རྣམས་ཡབ་ལ་བསྡུ། ཡུམ་རྣམས་ཡུམ་ལ་བསྡུ། རང་ཉིད་བཛྲ་ཧེ་རུ་ཀ་ཡབ་ཡུམ་དུ་བསམ་ལ་སྤྱི་བསྙེན། རུ་ལུ་བརྒྱ་རྩ་བཟླས། བུམ་
པའི་ནང་དུ་ཞི་བའི་ལྷ་ཚོགས་ཁྲག་འཐུང་རིགས་ལྔར་གྱུར་པའི་བདག་གི་ཐུགས་ཀའི་འོད་ཀྱིས་བསྐུལ་བས་བྱང་སེམས་ཀྱི་བདུད་རྩིས་བུམ་པ་གང་བར་གྱུར་པ་དམིགས་
ལ༑ རུ་ལུ་བརྒྱ་རྩ་བཟླ། སླར་ཡང་སྔགས་དེས་ཐོད་ཆུ་ཕུལ་ལ། ལྷ་འོད་དུ་ཞུ་ནས་བུམ་ཆུ་དང་དབྱེར་མེད་དུ་གྱུར་བར་བསམ། ཧཱུྃ༔ གཏུམ་ཆེན་དུས་མཐའི་མེ་ལྟར་འབར། །
འོད་ཟེར་ཉི་མ་འབུམ་གྱི་གཟི། །ཁྲོ་གཉེར་གློག་སྟོང་འགྱུ་བ་བཞིན། །མཆེ་བ་ཟང་ཡག་ཟ་བྱེད་ཆེ་ཧོ། ཧཱུྃ༔ རྔམ་པའི་ང་རོ་འབྲུག་སྟོང་ལྡིར། །ཐུགས་
ཆེན་རི་རབ་འབུམ་བསྙིལ་སྐད། །ཨ་ཨ་ཧ་ལའི་གད་རྒྱངས་ཆེ། །སྨྱུག་པའི་འཐོར་རླུང་གཡེང་བ་ཆེ་ཧོ། ཧཱུྃ༔ ཁྲོ་བོ་ཤེས་རབ་འོད་པོ་ཆེ། །ཡེ་ཤེས་

དཀྱིལ་འཁོར་ཀུན་ཏུ་གསལ། །འབར་བའི་ཡེ་ཤེས་ཀུན་ཏུ་འཇོམས། །སྣ་ཚོགས་ཡེ་ཤེས་ཐིག་ལེ་ཆེ་ཧོ། ཧཱུྃ༔ ཁྲོ་བོའི་རྒྱལ་པོ་སྤྲིན་ཆེན་པོ། །ཁྲོས་
པའི་དཀྱིལ་འཁོར་ཆར་བཞིན་འབེབས། །དཀྱིལ་འཁོར་ཡིད་བཞིན་འབྱུང་བའི་གཏེར། །སྣ་ཚོགས་ཁྲོས་པའི་ཐིག་ལེ་ཆེ་ཧོ། ཧཱུཾ༔ བདུད་ཀུན་གྱི་ནི་
བདུད་ཆེན་པོ། །བདུད་ཀྱི་བདུད་སྡེ་བདུད་རྣམས་འཇོམས། །འཇིགས་པའི་ཚོགས་ཀྱང་འཇིགས་བྱེད་པ། །འཇིགས་བྱེད་ཆེན་པོ་ཐིག་ལེ་ཆེ་ཧོ། ཧཱུཾཿ
རྡོ་རྗེ་བྲག་ཆེན་སྲ་བ་པོ། །རྡོ་རྗེ་ཆུ་བོ་བསྡུད་པོ་ཆེ། །རྡོ་རྗེ་མེ་སྟེ་ཀུན་འབར་ཆེ། །རྡོ་རྗེ་རླུང་སྟེ་འཐོར་རླུང་ཆེ་ཧོ། །ཞེས་བསྟོད། ཡེ་ནས་གཉིས་མེད་ཆོས་
སྐུར་དག་པ་ལས། །མ་རིག་དབང་གིས་སྒྲོ་དང་སྐུར་བཏབ་སྟེ། །བདེ་དང་སྡུག་བསྔལ་སྣ་ཚོགས་ངོ་བོར་སྨིན། །དེ་ལྡོག་དོན་ཕྱིར་རྒྱལ་བའི་དམ་མནོས་ཏེ། །

༄༅། །བདག་ཅག་མ་རིག་ལུས་དང་ངག་སེམས་ཀྱིས། །བག་མེད་ཚུལ་གྱིས་དམ་ལས་འགལ་གྱུར་པ། །རྒྱལ་བ་འཁོར་བཅས་ཐུགས་དང་
ཅི་འགལ་བ། །ཐུགས་རྗེ་ཆེ་མངའ་ཁྱོད་ལ་བཟོད་པར་གསོལ། །ནོངས་པ་བཤགས་མཐར་དམིགས་མེད་དུ་བཞག་ལ། ཡེ་ཤེས་ཀྱི་དཀྱིལ་འཁོར་དམ་ཚིག་གི་དཀྱིལ་འཁོར་
ལ་ཐིམ་པར་བསམ་ལ། བརྟེན་པ་ཧེ་རུ་ཀའི་ཡིག་བརྒྱ་བཟླ། ལས་བུམ་སྤྱི་ལྟར་སྒྲུབ། ཚོགས་མཆོད་བསྡུས་པ་དང༌། ཆོས་སྲུང་གི་གསོལ་ཀ་བཏང་། དེ་ནས་རྡོ་རྗེ་སློབ་དཔོན་གོས་དམར་པོས་དཀྱིལ་འཁོར་གྱི་ཤར་སྒོར་
འདུག་སྟེ། མེ་ཏོག་དོར་བས་དཀྱིལ་འཁོར་གྱི་ལྷ་དང་སྐུ་གསུང་ཐུགས་ཡོན་ཏན་དབྱེར་མེད་པར་བསམ་ལ། དངོས་གྲུབ་བསྐུལ་ཏེ་བདག་དང་དཀྱིལ་འཁོར་ཐ་མི་དད་པར་བཞུགས་པར་བསམ་མོ། །དེ་ཉིད་བསྡུས་པ་སྟེ། རྒྱས་པར་
འཇུག་ན་སློབ་མ་འཇུག་པ་བཞིན་བྱས་ལ་དབང་ལེན་པ་ཡིན་ནོ། །དེ་ནས་དབང་བསྐུར་དངོས་ནི་སློབ་མ་རྣམས་སྒྲུབ་ཁང་གི་ཕྱི་རོལ་དུ་དྲིའི་ཆུས་ཁྲུས་བྱས་ཏེ། ཇི་ལྟར་བལྟམས་པ་སོགས་དང་། ཆོས་བཤད་ལ་འཁྱོག་མཚམས་ནི།

འདིར་མདོ་སྒྱུ་སེམས་གསུམ་གྱི་ནང་ཚན་རྒྱུད་སྒྱུ་འཕྲུལ་དྲྭ་བ་ཆེན་པོའི་དབང་གི་ལོ་རྒྱུས་ནི། དང་པོ་རྒྱལ་བ་དགོངས་པའི་བརྒྱུད་པ་ནི། གནས་ཁྱད་པར་ཅན་
ཆོས་ཀྱི་དབྱིངས་པདྨ་བདེ་གསལ་གྱི་གྲོང་ཁྱེར་མཐོ་དམན་དང་མཐའ་དབུས་ཅིའི་ངོ་བོར་ཡང་མ་གྲུབ་པ་ལས། ཡིད་བྱེད་པ་པོ་ཀུན་ཏུ་བཟང་པོ་ཉིད་ཞལ་ཕྱག་གི་
རྣམ་པར་བཞེངས་ཏེ། ཉིད་ཀྱི་ཡེ་ཤེས་ལྔའི་རང་སྣང་རྟོགས་པའི་འཁོར་རིགས་ལྔ་ལ། དུས་ཆོས་ཉིད་ངོ་བོའི་ཚེ་ན། རང་བཞིན་བྱིན་གྱིས་བརླབས་ཏེ་
གསུང་ངོ༌། །བསྡུས་རྒྱུད་ལས། ང་ཉིད་མ་འོངས་སྔོན་རོལ་ན། །སྟོན་པ་ཀུན་རིག་ཆོས་ཀྱི་རྗེ། །པདྨ་བདེ་གསལ་གྲོང་ཁྱེར་དུ། །བསྟན་པའི་སྙིང་
པོ་ཡེ་ཤེས་ལྔ། །རང་སྣང་རྟོགས་པའི་འཁོར་རྣམས་ལ། །རྟོགས་མེད་བྱིན་གྱིས་རླབས་ཕྱིར་བཤད། །ཅེས་གསུངས་ཤིང་། དེ་ཉིད་གཞི་ལྷུན་གྲུབ་ཆེན་

༄༅། །པོའི་རྒྱ་ཕྱིར་རལ་བའི་བུམ་པའི་མར་མེ་གསལ་བ་བཞིན། གནས་ཁྱད་པར་ཅན་འོག་མིན་གྱི་ཞིང་ཆོས་ཀྱི་དབྱིངས་ཀྱི་ཕོ་བྲང་དུ། སྟོན་
པ་མཚན་རྫོགས་རྡོ་རྗེ་འཆང་གིས་ཉིད་ལས་མི་གཞན་པའི་སྟོན་པ་རྣམ་པར་སྣང་མཛད་དང་། རྡོ་རྗེ་སེམས་དཔའ་ལ་སོགས་པ་བཞིན་དུ་རང་སྣང་སྟེ། སོ་
སོའི་རིགས་ཀྱི་འཁོར་ལ་དུས་རིག་པ་ཡུལ་ལ་ཤར་བའི་ཚེ་ན། སྐུ་དང་ཡེ་ཤེས་འདུ་འབྲལ་མེད་པའི་དགོངས་པ་སྒྲ་ཚིག་ལས་འདས་པར་རང་རང་གི་ངོ་བོའི་སྒོ་
ནས་གསུང་ངོ༌། །བསྡུས་རྒྱུད་ལས། སྟོན་པ་ཀུན་རིག་ཡེ་ཤེས་ཀྱི། །ཆོས་ཉིད་གསལ་བའི་རང་གདངས་ལས། །ཡེ་ཤེས་འགགས་མེད་དཀྱིལ་འཁོར་
བྲིས། །རང་ཉིད་དབུས་ཀྱི་གཙོར་གནས་ཏེ། །ཉིད་ལས་མི་གཞན་སྟོན་པ་བཞིན། །རང་རང་རིག་པའི་འཁོར་རྣམས་ལ། །གསུང་གིས་ཆོས་རྣམས་མི་

འཆད་པར། །བྱིན་རླབས་རང་ངོའི་སྒོ་ནས་སྟོན། །ཞེས་གསུངས་པ་ལྟར་རོ། །དེ་ནས་གདུལ་བྱའི་རྒྱུད་ཀྱིས་བསྡུས་ཏེ་སྤྲུལ་པ་མངོན་པར་སྣང་བ་ནི། གནས་
རྣམ་པར་དག་པ་ཡིད་འདྲེས་པའི་ཚུལ་དུ་སྟོན་པ་རྡོ་རྗེ་སེམས་དཔའ་མེ་ཏོག་པདྨའི་སྡོང་པོ་ཁ་སྟོང་དང་ལྡན་པའི་དབུས་སུ་བརྫུས་ཏེ་བྱོན་ནས་ཐུགས་ཞི་བ་རྡོར་དབྱིངས་
ཀྱི་དཀྱིལ་འཁོར་ཞལ་གཟིགས་ཏེ་གཞི་ཇི་བཞིན་པ་རྡོ་རྗེ་སེམས་དཔའ་དོན་གྱི་ངོ་སྤྲོད་མཛད། དོན་ཇི་བཞིན་པ་རིན་ཆེན་འབྱུང་ལྡན་རྟགས་ཀྱི་ངོ་སྤྲོད་མཛད། བརྡ་
ཇི་བཞིན་པ་སྣང་བ་མཐའ་ཡས་དཔེའི་ངོ་སྤྲོད་མཛད། སྒྲ་ཇི་བཞིན་པ་དོན་ཡོད་གྲུབ་པ་སྒྲ་ཚིག་ཏུ་བཤད། ལོ་བརྒྱ་ནས་བཅུ་དྲུག་གི་བར་དུ་ཤེས་རབ་ཀྱི་སྲོག་
ཤིང་ལ་ཡེ་ཤེས་ཀྱི་འཁོར་ལོ་ནང་དུ་བསྐོར་ཏེ། ཕྱོགས་ལྷུང་མེད་པའི་ཤེས་རབ་སོ་སོར་རྟོགས་པའི་ཡེ་ཤེས་ཀྱིས་བདག་བསྒྲལ་ཏེ་དགོངས་པ་ཆོས་ཉིད་མི་གཡོ་

༄༅། །བར་བཞུགས་སོ། །ལོ་བཅུ་དྲུག་ནས་ཉི་ཤུ་རྩ་ལྔའི་བར་དུ་ཤེས་རབ་ཀྱི་སྲོག་ཤིང༌། ཡེ་ཤེས་ཀྱི་འཁོར་ལོ་ཕྱིར་བསྐོར་ཏེ་གཞན་དོན་
མཛད་པ་ནི། ཐུགས་ཀ་ནས་རང་བྱུང་གི་སྤྲུལ་སྐུ་ཐུབ་པ་དྲུག་སྤྲུལ། སྨིན་མཚམས་ནས་དགའ་རབ་རྡོ་རྗེ་སྤྲུལ་ཏེ་སངས་རྒྱས་ཀྱི་རིག་འཛིན་དུ་བཞག་ཤངས་
ནས་གསང་བའི་བདག་པོ་སྤྲུལ་ཏེ་ཞུ་བ་པོར་བསྐོས། སྙན་གཉིས་ནས་འཇམ་དཔལ་དང་སྤྱན་རས་གཟིགས་སྤྲུལ་ཏེ་གསང་བའི་ཆོས་བསྟན་ནས། ལྷ་གནས་
གསུམ་དུ་བརྡ་དང་། སྒྲ་ཚིག་དང་། ངེས་པའི་དོན་དབབ་པས། ངེས་དོན་ཆོས་ཀྱི་འཁོར་ལོ་བསྐོར་ཏེ་ཐུགས་རྗེས་གཞན་བསྒྲལ། དེ་ནས་མྱ་ངན་ལས་
འདས་པར་དགོངས་ཏེ། སློབ་དཔོན་དགའ་རབ་རྡོ་རྗེ་ལ་སྙན་རྒྱུད་ལུང་མན་ངག་ཐམས་ཅད་སྟེར། མ་འོངས་པའི་དུས་སུ་སྤེལ་ཅིག་ཅེས་གསུངས་ནས། རང་

ལོ་ཉི་ཤུ་རྩ་ལྔ་འགྲོ་བའི་ཐོ་རངས་དགོངས་པ་ཡོངས་སུ་མྱ་ངན་ལས་འདས་སོ། །འདས་རྗེས་གསུམ་བབ་སྟེ་དགའ་རབ་རྡོ་རྗེའི་གདུང་བ་བསལ་ལོ། །དེ་ཡང་
བསྡུས་རྒྱུད་ལས། ཨུ་དུམ་ཝ་ར་ཆེན་པོ་ལས། །ང་ཉིད་བསྡུས་ཏེ་འོང་བའི་ཚེ། །ང་ཡི་ཐུགས་ཀྱི་དཀྱིལ་འཁོར་དུ། །དབང་གི་ཆུ་བོ་བཞི་རྫོགས་པས། །
རྟོགས་པའི་ཡེ་ཤེས་རང་དབང་ཐོབ། །བརྡ་སྒྲ་ངེས་པའི་དོན་གསུམ་བཤད། །ཅེས་གསུངས་སོ། །དེ་དག་ནི་རྒྱལ་བ་དགོངས་པའི་བརྒྱུད་པའོ། །རྡོ་རྗེ་
སེམས་དཔའ་དགའ་རབ་རྡོ་རྗེ་ཉིད་སླར་ཡང་མི་ཡི་ཡུལ་དུ་སྤེལ་བའི་ཕྱིར། ཨོ་རྒྱན་གྱི་རྒྱལ་པོ་ཨུ་པ་ར་ཙ་དང་བཙུན་མོ་གསལ་བའི་འོད་ལྡན་མ་གཉིས་ཀྱི་སྲས་
མོ་དགེ་སློང་མ་སུ་དྷརྨའི་སྲས་དགའ་རབ་རྡོ་རྗེས་ཉི་མ་སྣང་བྱེད་ཀྱི་རི་ལ་རྡོ་རྗེ་སེམས་དཔའ་ལས་ཞུས་པའི་ཚུལ་གྱིས་རྒྱལ་བའི་སྡེ་སྣོད་རིན་པོ་ཆེ་མ་ལུས་པ་དང་།

༄༅། །རྫོགས་ཆེན་འབུམ་ཕྲག་དྲུག་ཅུ་རྩ་བཞི་ཐུགས་ལ་མངའ་བ་དེས་འཇམ་དཔལ་བཤེས་གཉེན་དང༌། དེས་ཤྲཱི་སེང་ཧ་ལ། དེས་གུ་རུ་
པདྨ་དང་བི་མ་ལ་ལ་གསུངས་པ་རིག་འཛིན་བརྡའི་བརྒྱུད་པའོ། །ཁྱད་པར་དུ་སྒྱུ་འཕྲུལ་འདི་ཉིད། སྟོན་པ་ཀུན་ཏུ་བཟང་པོས་རིགས་ལྔ་དང་དེ་དག་གི་རང་སྣང་
སེམས་དཔའི་ཚོགས་ལ་བསྟན། ཐུབ་དབང་འདས་ནས་ལོ་ཉི་ཤུ་རྩ་བརྒྱད་ཀྱི་བར་དུ་འཇམ་དཔལ་གྱིས་ལྷ་རྣམས་དང༌། སྤྱན་རས་གཟིགས་ཀྱིས་ཀླུ་རྣམས་
དང༌། ཕྱག་ན་རྡོ་རྗེས་གནོད་སྦྱིན་རྣམས་ལ་བཤད་དེ་དར་བར་བྱས་པ་མི་མ་ཡིན་པའི་བརྒྱུད་པ་དང༌། གསང་བདག་གིས་རི་མ་ལ་ཡར་རིགས་ཅན་གྲྭ་མ་ལྔ་
ལ་བཤད། རྒྱུད་སྡེ་རྣམས་གླེགས་བམ་ལ་བཀོད་པ་མི་དང་མི་མ་ཡིན་གཉིས་ཀའི་བརྒྱུད་པར་གྲགས་ཤིང་། དེའི་བྱིན་རླབས་ཀྱིས་རྒྱལ་པོ་ཛ་ལ་རྨི་ལྟས་བདུན་

བྱུང་ཞིང་གླེགས་བམ་གྱི་ཆར་བབ་པ་གྲུབ་ཆེན་ཀུ་མ་ར་ཛས་རྡོར་སེམས་ཞལ་མཐོང་བསྟན་པས་རྒྱལ་པོ་ཉིད་ཀྱིས་རྒྱུད་དོན་བཀྲལ་ཞིང་ཏནྟྲ་སྡེ་བཅོ་བརྒྱད་དུ་མཛད་
པའི་སྤྱིའི་རྒྱུད་ལྟ་བུ་གཅིག་ཏུ་གྱུར་པ་དེ་ཉིད་རིམ་པར་བརྒྱུད་པའི་མཐར་པདྨ་སཾ་བྷ་དང་བི་མ་ལ་གཉིས་ནས་བོད་ཀྱི་རྨ་བན་རིན་ཆེན་མཆོག་དང་ཛྷཱ་ན་ཀུ་མ་ར་གཉིས་
ལ་བཤད། དེ་གཉིས་ཀྱིས་ཀྱེ་རེ་མཆོག་སྐྱོངས་ལ་བཤད་པ་ཁམས་དབུས་གཉིས་ཀར་རིམ་པར་བརྒྱུད་དེ་ཆོས་ཀྱི་རྗེ་ཤར་ཀཿཐོག་པ་ཆེན་པོ་ཤེས་རབ་སེང་གེ་ལ་
བབ་སྟེ། དེ་ཉིད་རྨ་བན་རིན་ཆེན་མཆོག་གིས་བསམ་བཞིན་སྤྲུལ་པས་བཤད་སྒྲུབ་ཀྱིས་བསྟན་པ་དར་བར་མཛད་ཅིང་། སྔོན་གནས་རྗེས་དྲན་གྱིས་བྱུང་བའི་
སྒྱུ་འཕྲུལ་གསང་བ་ཡང་ཁོལ་གྱི་རྒྱུད་སྒྲུབ་ཐབས་མན་ངག་བཅས་བསྲུང་མ་དྲག་པོ་གསུམ་ལ་གཉེར་དུ་བཅོལ་བས་གླེགས་བམ་རི་བོ་སེང་ཆེན་འགྱིང་བའི་ཁ་རུ་མི་

༄༅། །འཇིགས་པར་རྒྱས་བཏབ་པ་ཉིད། སླར་རང་ཉིད་ཀྱི་སྨོན་ལམ་མཐུ་བཙན་པོས་གཏེར་ཆེན་འདི་ཉིད་དུ་སྐུ་སྐྱེ་བ་བཞེས་ཏེ་སྔར་གྱི་སྙན་དུ་
བརྒྱུད་པའི་གདམ་ངག་ཐམས་ཅད་ཚིག་གསུམ་བར་མ་ཆད་དུ་ནོས་ཤིང་། སླར་ཡང༌། ཤིང་གླང་ལོ་གསར་ཟླ་བར་དོམ་ཕུག་འོད་གསལ་ཕུག་ཏུ་རྩེ་གཅིག་
སྒྲུབ་ལ་གཞོལ་བའི་ཐོ་རངས་སུ། རྒྱ་གར་མཁས་པ་ཉི་ཤུ་རྩ་གཅིག་གི་ཞལ་མཇལ་ཏེ་དོ་ཧ་རྡོ་རྗེའི་གླུ་འདྲ་མིན་བརྒྱ་ཙམ་གྱི་དོན་མཐོང་དེའི་ཕྱི་ནུབ་ཐོ་རངས་ཉིས་
བརྒྱ་ཙམ་རྟོགས་པའི་མུ་ལ། ཤར་ཕྱོགས་ངོས་ཀྱི་ནམ་མཁའ་ལྟ་བུར་ཞི་ཁྲོའི་དཀྱིལ་འཁོར་བརྒྱ་བརྒྱ་ཙམ་གྱི་མདངས་ཟུག་པ་ལས་དབྱེར་མེད་དུ་གྱུར་པས། བསྲུང་
མས་བསྐུལ་ཏེ་སྒྱུ་འཕྲུལ་གྱི་གླེགས་བམ་བླང་ཞིང་། ཟླ་བ་བཞི་ཙམ་ལ་ཉིན་དང་རྨི་ལམ་ཉམས་སྣང་གང་དུ་བར་མི་ཆད་པར་རྒྱུད་དོན་རྟོགས་པས་སྒྱུ་འཕྲུལ་འདིའི་

ཡན་ལག་ཏུ་རྒྱབ་ཆོས་རྣམ་བཤད་དང་བཅས་མཛད་པ་ལགས་ཤིང༌། དེའི་ཕྱིར་ན་རིང་རྒྱུད་དང་ཉེ་རྒྱུད་གཉིས་ལྡན་བྱིན་རླབས་ཁྱད་པར་འཕགས་པའི་དབང་
བསྐུར་ཟབ་མོ་ཞུ་བའི་མཎྜལ་ཕུལ། ཨོཾ་ཨཱ༔ཧཱུྃ་གིས་རས་ལ་སོགས་པའི་མིག་དར་དམར་པོས་གཡོགས། ཨ་ཁཾ་ཝི་ར་ཧཱུཾ་གིས་སྙིམ་པ་མེ་ཏོག་བཅས་ཐལ་སྦྱར་གྱིས་འདུག་ཏུ་བཅུག་ལ། སློབ་དཔོན་གྱིས་
སྒྲུབ་ཁང་ནང་ནས་ཐལ་མོ་སྦྱར་ལ། རྡོ་རྗེ་ཡེ་ཤེས་ཐོབ་བྱེད་པའི༔ དེ་བཞིན་གཤེགས་པ་ཐམས་ཅད་ཀྱི༔ ཕོ་བྲང་སྙིང་པོའི་དཀྱིལ་འཁོར་འདིར༔ བདག་གིས་སློབ་
མ་བཞུགས་པར་གྱིས༔ བཟོད་པར་མཛད་དེ་དགོངས་སུ་གསོལ༔ ཞེས་བརྗོད་པས་དེ་བཞིན་གཤེགས་པ་ཐམས་ཅད་དགྱེས་འཛུམ་བག་དང་བཅས་པས་སློབ་
ཆུག་པར་གནང་བ་ཐོབ་པར་བསམ་མོ༔ དེ་ནས་བུ་རྣམས་མིག་བཀབ་པ་དེ་ལས་ཀྱི་རྡོ་རྗེས་དཀྱིལ་འཁོར་གྱི་དྲུང་མ་ཡིན་པའི་སྒོ་ནང་གི་བླ་མའི་དྲུང་དུ་ཁྲིད་ལ། འདིའི་རྗེས་ཟློས་གྱིས། རྡོ་རྗེ་

༄༅། །སེམས་གཙོ་ཁྱོད་ལ་འདུད༔ ཐར་ལམ་ཆེན་པོ་བདག་འདོད་དེ༔ དེ་ཉིད་དབང་དང་དམ་ཚིག་དང་༔ མགོན་པོ་དཔའ་བོའི་སྐྱབས་
གསོལ་ཞིང་༔ ཐེག་ཆེན་ཁང་བར་གཞུག་པ་དང་༔ མཁྱེན་རབ་ཡེ་ཤེས་བདག་ལ་སྩོལ༔ ཞེས་ཞུའོ༔ བླ་མས། བུ་ཁྱོད་ཅི་ལ་དགའ་སྨོས་ཤིག་དེ་དྲིས་པའི་ལན་
དུ༑ སྐལ་པ་བཟང་ལ་བདག་དགའ་འོ་ཞེས་སོ༔ བླ་མས། བུ་ཁྱོད་ཤོག་ཅིག་ཅི་འདོད་པའི༔ ལས་སྤྱོད་རིམ་པར་འགྲོ་བ་དང༌། སྐུ་གསུང་ཐུགས་ཀྱི་རྡོ་རྗེ་
ཟུངས༔ རྫོགས་པའི་ཡེ་ཤེས་བདེ་ཆེན་ལ༔ དམིགས་པ་མེད་པར་གནས་ཕྱིར་དུ༔ སེར་སྣ་སྤང་བའི་དང་ཡིད་ཀྱི༔ སྟོང་ཞིང་རང་སེམས་བརྟན་པར་
བཟུང་༔ སྐྱ་འཕྲུལ་དྲ་བའི་དབང་རྫོགས་སྦྱིན༔ ཞེས་སོ༔ དེ་ནས་ལས་ཀྱི་སློབ་དཔོན་དེས་རྡོ་རྗེ་ཕྱེད་ལག་ཏུ་གཏད་ལ་སློབ་མས་བཟུང་བ་དལ་གྱི་དྲུང་དུ་ཁྲིད་ལ་དཀྱིལ་འཁོར་གྱི་ཡོལ་བ་བསལ།

འབུལ་བ་ནི། སངས་རྒྱས་ཐམས་ཅད་ཀྱི་ཡེ་ཤེས་ཐོབ་པར་བྱ་བའི་ཕྱིར་འདས་པའི་སངས་རྒྱས་རྣམས་དང༌། ཡེ་ཤེས་ཐོབ་པའི་སྣོད་རུང་དུ་བྱ་བའི་ཕྱིར་ད་ལྟར་གྱི་
སངས་རྒྱས་བླ་མ་རྣམས་དང་། སེམས་ཅན་གྱི་དོན་མི་འདོར་ཞིང་མཐར་ཕྱིན་པའི་ཕྱིར་མ་འོངས་པའི་སངས་རྒྱས་སེམས་ཅན་རྣམས་ལ་ལུས་ཕུལ་བར་མོས་ལ་
ཐལ་མོ་སྤྱི་བོ། སྨིན་མཚམས། སྙིང་ཁར་སྦྱོར་ལ་སྔགས་འདིའི་ཕྱག་འཚོལ་ཅིག ཨོཾ་སརྦ་བྷུངྡྷ་སུ་ཙ་ས་ཏ་ན་མ་ཨཏྠ་ནན་ནིརྱ་ཏ་ཡ་མི དེ་ནས་བགེགས་
བསྐྲད་ཅིང་སྒྲིབ་པ་འབྲལ་བ་ལ། སྔོན་དུ་འགྲོ་བ་དང་། དངོས་གཉིས། དང་པོ་ནི། ཚེ་མི་ཡལ་བར་བྱ་བའི་ཕྱིར། སློབ་དཔོན་གྱི་ཐུགས་ཀ་ནས་ཧཱུྃ་འཕྲོས་སློབ་མའི་དཔྲལ་བར་
བབ། བྷྲཱུཾ་བི་ཤྭ་བི་ཤུདྡྷེ། ཞེས་བརྗོད་པས། དུང་ཁང་དུ་ཟླ་གམ་དམར་པོའི་གཞལ་ཡས་ཁང་། གནམ་སྒོ་གཅིག་པ་སྒོ་ཁྱུད་ཅན་གཅིག་ཏུ་གྱུར། དེའི་

༄༅། །ནང་དུ་ཧཱུྃ་གསལ། ཧཱུྃ་ཞེས་བརྗོད་པས་སློབ་མའི་ཚེ་ཡི་དངོས་པོ་ཐམས་ཅད་ཧཱུྃ་ལ་བསྡུ། ཨོཾ་བཛྲ་ཧཱུྃ་ཀ་ར་ཧཱུྃ་ཕཊ༔ ཞེས་བརྗོད་
པས་ཧཱུྃ་ཀཱ་ར་གཅིག་གིས་སྒོ་བསྲུང་བར་གྱུར། དེ་ནས་དངོས་ལ། དང་པོ་བགེགས་བསྐྲད་པ་ནི། གཏོར་མ་བརླབ་ལ། བདག་ཉིད་སྐད་ཅིག་གི་ཞེ་སྡང་རྡོ་རྗེ་ཆེར་འཁྲུགས་ཤིང་
གཟི་བྱིན་བཟོད་པར་དཀའ་བའི་བདག་ཉིད་ཅན་དུ་གྱུར། གཏོར་མ་བསྔོས་ཏེ། ན་མོ་དཀོན་མཆོག་གསུམ་ལ་ཕྱག་འཚལ་ལོ། །དཀོན་མཆོག་གསུམ་གྱི་བཀའ་
བདེན་པ་དང་། ཆོས་ཉིད་རྣམ་པར་དག་པའི་བདེན༴ ཆོས་ཅན་རྒྱུ་འབྲས་བསླུ་བ་མེད་པའི༔ བཅོམ་ལྡན་འདས༔ ཞི་ཁྲོ་སྒྱུ་འཕྲུལ་རྣམ་པར་རོལ་པའི་
དཀྱིལ་འཁོར་གྱི་ལྷ་ཚོགས་རྣམས་ཀྱིས༴ སྤྲུལ་པ་ཡང་སྤྲུལ་ཕྱག་བརྙན་དང་བཅས་པ་རྣམས་ཀྱི༴ བདེན་པ་ཆེན་པོའི་བྱིན་རླབས་ཀྱིས། རྡོ་རྗེ་སློབ་མ་རྣམས་

ལ་འཚེ་བར་བྱེད་པའི་བགེགས་ཚོགས་ཐམས་ཅད་ཕྱིར་དེངས་ཤིག ཧཱུྃ་ཧཱུྃ་ཧཱུྃ༔ བི་ཤྭ་བཛྲ་ཀྲོ་ཏ་ཛྭ་ལ་མཎྜལ་ཕཊ་ཕཊ་ཕཊ༔ ཧ་ལ་ཧ་ལ་ཧ་ལ་ཧཱུྃ༔ ཞེས་གུ་གུལ་
བདུག ཡུངས་ཐུན་གྱིས་བྲབ་བོ།། ཞེས་སྤྲུལ་པའི་ཁྲོ་ཚོགས་མང་པོས་བདུད་བགེགས་ལོག་འདྲེན་ཐམས་ཅད་བསྡིགས་བསྐྲད་བརླག་སྟེ་ཚུར་འདུས་པས་བསྲུང་བའི་འཁོར་
ལོར་གྱུར་པར་བསམ། གཉིས་པ་སྒྲིབ་པ་འབྲལ་བ་ལ། སློབ་དཔོན་གྱི་ལག་པ་གཡས་ཀྱི་སོར་མོ་ལྔ་ལ་ཉི་མའི་དཀྱིལ་འཁོར་རེ་རེའི་སྟེང་དུ་ཧཱུྃ་ཨོཾ་སྭཱ་ཨོཾ་ཧཱ་དང་། གཡོན་
གྱི་སོར་མོ་ལྔ་ལ་ཟླ་བའི་དཀྱིལ་འཁོར་རེ་རེའི་སྟེང་དུ་མཱུཾ་ལཱཾ་མཱཾ་པཱཾ་ཏཱཾ་རྣམས་ཀྱི་མཚན་པ་རྣམས་རིགས་ལྔ་ཡབ་ཡུམ་བཅུར་གྱུར་པར་བསམ་ལ། ཨོཾ་སུ་ར་ཏ་སྟྭཾ་ཞེས་ཐལ་མོ་སྦྱར།
བཛྲ་ཨཉྫ་ལི། ཞེས་སོར་མོ་བསྣོལ། བཛྲ་བྷནྡྷ་བཾ། ཞེས་ཕྱག་རྒྱ་བསྣོལ་ཞིང་བསྡམ་ལ་རིགས་ལྔ་ཡབ་ཡུམ་སྙོམ་པར་ཞུགས་པར་བསམ། ན་མོ་དཀོན་མཆོག་

༄༅། །གསུམ་ལ་ཕྱག་འཚལ་ལོ། །དཀོན་མཆོག་གསུམ་གྱི་བཀའ་བདེན་པ་དང༌། ཆོས་ཉིད་ཆོས་ཅན་རྒྱུ་འབྲས་བསླུ་བ་མེད་པའི་བདེན་པ་
དང༌། ཞི་ཁྲོ་སྒྱུ་འཕྲུལ་རྣམ་པར་རོལ་པའི་དཀྱིལ་འཁོར་གྱི་ལྷ་ཚོགས་རྣམས་ཀྱི༔ སྤྲུལ་པ་ཡང་སྤྲུལ་ཕྱག་བརྙན་དང་བཅས་པ་རྣམས་ཀྱི༴ བདེན་པ་ཆེན་
པོའི་བྱིན་རླབས་ཀྱིས་སློབ་བུ་འདི་རྣམས་ཀྱི་རྒྱུད་ལ་ཡོད་པའི་ལས་ཀྱི་སྒྲིབ་པ་དང་ཉོན་མོངས་པའི༔ ཤེས་བྱའིལྟ་བ་དམན་པའི༔ ཆོས་སྤང་བའི་སྒྲིབ་
པ་དང༌། བག་ཆགས་ངན་པའི་སྒྲིབ་པ་ལ་སོགས་ཏེ་སྒྲིབ་པའི་ཕུང་པོ་ཇི་སྙེད་ཡོད་པ་ཐམས་ཅད་ཕྱག་རྒྱའི་འོད་ཟེར་འདིས་བྲལ་བར་གྱུར་ཅིག བཛྲ་བྷནྡྷ་ཏྲ་ཐ།
ཞེས་མང་དུ་བརྗོད་ཅིང་སྨུག་པས། རིགས་ལྔའི་སྦྱོར་མཚམས་ནས་བྱང་ཆུབ་སེམས་ཀྱི་འོད་ཟེར་འཕྲོས་པས་སློབ་བུའི་སྒྲིབ་པ་ཐམས་ཅད་བྲལ་ཏེ་དུང་ཁང་གི་ཧཱུྃ་དང་ཁྲོ་བོ་

གཉིས་ཀྱང་འོད་དུ་ཞུ་བའི་རྐྱེན་གྱིས་ལུས་འོད་དུ་ཞུ་ནས་དངུལ་ཆུ་ལྟར་གནས་པར་བསམ། ཨོ་ཞེས་བརྗོད་པས་འོད་ཕུང་དེ་ཉིད་ཨོ་དུ་གྱུར། སྤ་ར་ཎ་ཕཊ༔
སཾ་ཧ་ར་ཎ་ཧཱུྃ༔ འཕྲོ་འདུས་འཁོར་ལོ་དཀར་པོ་རྩིབས་བརྒྱད་པར་གྱུར། སྤ་ར་ཎ་ཕཊ༔ སཾ་ཧ་ར་ཎ་ཧཱུྃ༔ འཕྲོ་འདུས་ཡོངས་སུ་གྱུར་པ་ལས་རྣམ་སྣང་
དཀར་པོ་འཁོར་ལོ་དང་དྲིལ་བུ་འཛིན་པ་རྒྱན་དང་ཆ་ལུགས་ཐམས་ཅད་རྫོགས་པར་བསམ། རང་རང་གི་དབང་རྒྱ་བཅིང་ལ་སློབ་མའི་མགོ་འམ་གནས་ལྔར་བཞག་ལ། ཨོཾ་མ་ཧཱ་ཤུ་ནྱ་
ཏ་ཛྙཱ་ན་བཛྲ་སྭ་བྷཱ་ཝ་ཨཏྨ་ཀོཉཧཾ། ཨ་དརྴ༔ ས་མ་ཏ༔ པྲ་ཏྱ་བེཀྵ་ན༴ ཀྲི་ཏྱཱ་ནུཊྛ་ནི། ཞེས་བཅུག་ལ་དབང་བསྐུར། ཨོཾ་ཨཱ༔ཧཱུྃ་ཞེས་བརྗོད་ཅིང་རྡོ་རྗེ་གནས་
གསུམ་དུ་གཏུགས་པས་བྱིན་གྱིས་བརླབས་ཏེ། དཔྲལ་བར་རྣམ་སྣང་། མགྲིན་པར་འོད་དཔག་མེད། སྙིང་ཁར་མི་བསྐྱོད་པས་མཚན་པར་བསམ། རྡོ་རྗེའི་གོ་

༄༅། །ཆའི་རྒྱ་སྤྱི་བོར་བཞག་ལ། བཛྲ་ཀ་ཝ་ཙི་རཀྵ་རཀྵ་ཧཱུྃགིས། ལུས་ཐམས་ཅད་རྡོ་རྗེའི་གོ་ཁྲབ་ཀྱིས་ཞུ་ལུབ་ཏུ་གོན་པར་བསམ། མཛུབ་
མོ་གཡས་སུ་ཧཱུྃ་ལས་ཁྲོ་བོ་རྡོ་རྗེ་གནོད་སྦྱིན་ནག་པོ་མཆེ་བ་དང་སྡིགས་མཛུབ། གཡོན་དུ་ཨོཾ་ལས་ཁྲོ་བོ་མི་འཆི་ཐབས་སྦྱོར་དམར་པོ་རྒྱ་གྲམ་དང་སྡིགས་མཛུབ་
མཛད་པར་གྱུར། ཨོཾ་ཏྲུཾ་ཞེས་ལྟེ་བ། སྙིང་ག ལྟག་པ། དཔྲལ་བ། སྤྱི་བོ་རྣམས་སུ་མཛུབ་མོ་གཉིས་བསྣོལ་བ་རེག གནས་དེ་དག་ཏུ་ཁྲོ་བོ་གཉིས་པོ་ཟུང་རེས་ཞབས་བསྣོལ་ནས་
ལ་ཞལ་ཕྱིར་གཟིགས་ཏེ་བསྲུང་བའི་ལས་མཛད་པའི་ཐུགས་ཀ་ནས་རྡོ་རྗེ་ལུ་གུ་རྒྱུད་བྱུང་བས་བསྲུང་ཞིང་བརྟན་པར་བསམ། དེ་ནས་འདིའི་རྗེས་ཟློས། བྱང་ཆུབ་
རྡོ་རྗེ་སངས་རྒྱས་ལ༔ ཇི་ལྟར་མཆོད་པ་མཛད་པ་ལྟར༔ བདག་ཀྱང་བསྐྱེད་པའི་དོན་གྱི་ཕྱིར༔ ནམ་མཁའི་རྡོ་རྗེ་དེང་བདག་སྩོལ༔ ཞེས་དང་། དཔལ་

ལྡན་སངས་རྒྱས་སྐུ་འཆང་༔ རྡོ་རྗེ་མི་ཕྱེད་གསུམ་དང་ལྡན༔ དེང་བདག་བྱིན་གྱིས་བརླབས་ནས་སུ༔ རྡོ་རྗེའི་སྐུ་ནི་མཛད་དུ་གསོལ༔ ཨོཾ་ཞེས་བརྗོད་ལ་ཡི་
གེ་ཨོཾ་སློབ་མའི་དཔྲལ་བར་བཞག་ལ། དཔྲལ་བར་ཨོཾ་དཀར་པོས་མཚན་པར་གྱུར་དེ་ལས་འོད་ཟེར་དཀར་པོ་འཕྲོས་དེ་བཞིན་གཤེགས་པ་ཐམས་ཅད་ཀྱིས་སྐུའི་བྱིན་རླབས་
བསྡུས་ནས་ཨོཾ་ལ་ཐིམ། ཨོཾ་སརྦ་ཏ་ཐཱ་ག་ཏ་ཀ་ཡ་བཛྲ་སྭ་བྷ་ཝ་ཨཏྨ་ཀོཉཧཾ ཀཱ་ཡ་སིདྡྷི་ཨོཾ༔ ཞེས་བྱིན་གྱིས་རླབས་པས་སྐུའི་དམ་ཚིག་ཐོབ་པར་བསམ།
མགྲིན་པར་ཨཱབཞག་ལ་ཨཱབརྗོད་པས། མགྲིན་པར་ཨདམར་པོས་མཚན་པར་གྱུར། དེ་ལས་འོད་ཟེར་དམར་པོར་འཕྲོས་དེ་བཞིན་གཤེགས་པ་ཐམས་
ཅད་ཀྱི་གསུང་གི་བྱིན་རླབས་བསྡུས་ནས་ཨཱལ་ཐིམ། ཨོཾ་སརྦ་ཏ་ཐཱ་ག་ཏ་ཝཱཀྐ་བཛྲ་སྭཱ་བྷ་ཝ་ཨཏྨ་ཀོཉཧཾ༔ ཝཀྐ་སིདྡྷི་ཨཱ༔ ཞེས་བྱིན་པས་གསུང་གི་དམ་ཚིག་

༄༅། །ཐོབ་པར་བསམ་མོ། །སྙིང་གར་ཧཱུྃ་བཞག་ལ། ཧཱུྃ་བརྗོད་པས། སྙིང་ཁར་ཧཱུཾ་སྔོན་པོས་མཚན་པར་གྱུར། དེ་ལས་འོད་ཟེར་སྔོན་པོ་
འཕྲོས་དེ་བཞིན་གཤེགས་པ་ཐམས་ཅད་ཀྱི་ཐུགས་ཀྱི་བྱིན་རླབས་བསྡུས་ནས་ཧཱུྃ་ལ་ཐིམ། ཨོཾ་སརྦ་ཏ་ཐཱ་ག་ཏ་ཙིཏྟ་བཛྲ་སྭ་བྷ་ཝ་ཨཏྨ་ཀོཉཧཾ༔ ཙིཏྟ་སིདྡྷི་ཧཱུྃ༔
ཞེས་བྱིན་པས་ཐུགས་ཀྱི་དམ་ཚིག་ཐོབ་པར་བསམ་མོ། །དམ་ཚིག་འབོགས་པ་ནི། སངས་རྒྱས་ཀུན་གྱིས་གསང་བ་འདི༔ དམ་ཉམས་མ་འདྲེས་མེད་པ་ལསཿ ནམ་
ཡང་སྨྲ་བར་མ་བྱེད་ཅིག༔ ཐེག་པ་ཆེན་པོ་སྟོན་བྱེད་པ༔ ང་ལ་བརྙས་དང་སྨོད་མི་རུང་༔ སྐུ་གསུང་ཐུགས་ལ་རྟགས་གནས་ཤིང་༔ མ་ལུས་སེམས་ཅན་
དོན་གྱིས་ཤིག༔ ཅེས་བུའི་སྙིང་གར་རྡོ་རྗེ་བཞག་གོ །ཆུ་ནན་ནི། དུང་ཞལ་དུ་ཙནྡན་དཀར་དམར་གྱི་ཆུ། ཨ་མྲྀ་ཏས་བསངས། སྭཱ་བྷས་སྦྱངས། སྟོང་པའི་ངང་ལས་ཧཱུྃ་ལས་ཁྲོ་བོ་རྡོ་རྗེ་

གནོད་སྦྱིན་དུ་བསྐྱེད། ཨེ་བྱ་ཧིས་ཡེ་ཤེས་པ་སྤྱན་དྲངས་ཏེ། ཛ༔ཧཱུྃ་བཾ་ཧོ༔ བསྟིམ། ཨོཾ་བཛྲ་ཡཀྵ་ཧཱུྃ༔ ཞེས་བཟླས་པས། ལྷ་འོད་དུ་ཞུ་བ་ཆུའི་རྡུལ་ཕྲ་རབ་ཏུ་གྱུར།
འདི་ནི་ཁྱོད་ཀྱི་དམྱལ་བའི་ནུ༔ དམ་ཚིག་འདས་ན་བསྲེག་པར་བྱ༔ རྡོ་རྗེ་ཁྲོ་བོ་ཆེན་པོར་གྱུར༔ རྡོ་རྗེའི་ཆུ་འདི་བཏུང་བར་གྱིས༔ ཨོཾ་བཛྲ་ཡཀྵ་ཧཱུྃ་ཕཊ༔
ཅེས་རྡོ་རྗེ་ལྕེ་ལ་ལན་གསུམ་བཞག་པ་ནི་ཉེས་དམིགས་ཀྱི་སྒོ་ནས་ཆུ་ནན་བྱ་བའོ། །སླར་ཡང་ཆུ་དེ་བསང་སྦྱངས། སྟོང་པའི་ངང་ལས་ཧཱུྃ་ལས་རྡོ་རྗེ་སེམས་དཔར་བསྐྱེད། དྲང་ལ་བསྟིམ། ཨོཾ་བཛྲ་
ས་ཏཱ་ཨཱ༔ ཞེས་བཟླས་ལ། ལྷ་འོད་དུ་ཞུ་བ་ལས་བྱུང་བའི་བདུད་རྩིར་གྱུར། དེ་ལྟ་བས་ན་བུ་ཁྱོད་ཀྱི༔ དམ་ཚིག་འདི་དག་སྲུང་བར་གྱིས༔ དམ་ཚིག་
བསྲུངས་ན་དངོས་གྲུབ་ཐོབ༔ རྡོ་རྗེ་བདུད་རྩིའི་ཆུ་འཐུང་ཞིག ཨོ་བཛྲ་ཨུ་ཀ་ཏ་ཡ་ཧཱུྃ་ཐཱཿ ཞེས་ཕན་ཡོན་གྱི་ཆུ་ནན་བྱའོ།། དེ་ལྟར་ཆུ་དེ་ཉིད་བཞག་པ་ལྕེ་ལ་

༄༅། །བཞག་ཀྱང་། བབ་པ་སྙིང་གི་དཀྱིལ་དུ་བབ་ནས། དམ་ཚིག་ཉམས་ན། ལྕགས་སྡིག་མགོ་དགུ་པས་སྙིང་ཁྲག་འཇིབས་པའི་ཕྱིར་
ཚེ་ཐུང་ནད་མང་། རྡོ་རྗེའི་དམྱལ་བར་ཉམ་ཐག་པར་འགྱུར་རོ། །དམ་ཚིག་སྲུང་ན། རྡོ་རྗེ་སེམས་དཔར་གྱུར་ཏེ། རྟག་ཏུ་བྱིན་གྱིས་བརླབས། ཚེ་
འདིར་ལེགས་པའི་ཡོན་ཏན་ཐམས་ཅད་འགྲུབ་ལ་ནད་གདོན་གྱིས་མི་ཚུགས་མཐར་བླ་མེད་བྱང་ཆུབ་ཐོབ་པར་འགྱུར་རོ། །དམ་ཚིག་བསྒྲགས་པ་ནི། ཐབས་དང་ཤེས་
རབ་སེམས་ཉིད་ཀྱི༔ རྟག་ཏུ་དགོངས་པ་མེད་ཀྱིས་ལ༔ འདོད་པ་ལྔ་ཡི་ཡོན་ཏན་ཡང་༔ ཞེས་ཐོབ་པའི་དམ་ཚིག་གོ་བར་བསྒྲག་གོ །དེ་ནས་མེ་ཏོག་དོར་བ་ནི། འདིའི་རྗེས་
ཟློས། མེ་ཏོག་ལ་སོགས་རིན་ཆེན་ཕྲེང་༔ སྔོན་ཚེ་ཡེ་ཤེས་བསྙེན་པའི་ལྷ༔ ཐུགས་རྗེས་བཟུང་བར་དགོངས་ནས་ཀྱང་༔ གང་ཡིན་དེ་ལ་བབ་གྱུར་ཅིག༔ 

ཨོཾ་བཛྲ་པྲ་ཏི་ཛ་བཛྲ་ཛ་ཧོ༔ ཞེས། མེ་ཏོག་གི་ཅོད་པན་རྭ་བར་རིགས་ལྔ་བསྐྱེད་པ་ལ་ཕོག་མེ་ཏོག་ཕོག་པའི་རིགས་གང་ཡིན་བརྟག་སྟེ། དབུས་སུ་རྡོ་རྗེའི་
རིགས། ཤར་དུ་དེ་བཞིན་གཤེགས༔ ལྷོར་རིན་ཆེན༴ ནུབ་ཏུ་པདྨའི༔ བྱང་དུ་ལས་རིགས་ཏེ་དེ་ལྟར་ངོས་ཟུངས་ཤིག དེ་ནས་མེ་ཏོག་བླང་སྟེ། སྤྱི་བོར་བཞག་ལ།
ཨོཾ་པྲ་ཏི་གྲི་ཧྥ་ཏྭཾ་ཨི་མཾ་སརྦ་མ་ཧཱ་བ་ལ་ཏིཥྛ་བརྗོད། དེ་ནས་ལྷ་དབབ་པ་ནི། སློབ་བུ་རྣམས་ལུས་དྲང་པོར་བསྲང་། རླུང་རང་སོར་ཞོག སྙིང་ནང་དུ་ཆུ་ནན་བཞག་
པའི་ཡེ་ཤེས་པ་རྡོ་རྗེ་སེམས་དཔའ་ཞལ་ཕྱག་རྒྱན་དང་ཕྱག་མཚན་རྫོགས་པ་ལ་མ་ཡེངས་བར་སེམས་གཏོད་ཅིག་རྩེ་གཅིག་གིས་རྒྱ་བཅིང་། ཧཱུྃ་བཛྲ་དྷིཀ ས་མ་
ཡ་སྟྭཾ། ཞེས་གསུམ་བརྗོད་པས། དེ་བཞིན་གཤེགས་པ་རྣམས་ཆོས་སྐུ་ལས་གཟུགས་སྐུར་བཞེངས་པར་བསམ། སློབ་དཔོན་གྱི་ལྕགས་ཀྱུའི་རྒྱས། ཨོཾ་སརྦ་ཏ་ཐཱ་ག་ཏ་ཛྷཱ་ན་

༄༅། །ས་ཏྭ་ཨེ་ཧྱ་ཧི་མ་ཧཱ་ཀ་རུ་ཎི་ཀ་དྲི་ཤྱ་ཧོ ས་མ་ཡ་ཧོ། ས་མ་ཡ་སྟྭཾ། ཛཿཧཱུཾ་བཾ་ཧོ། ཞེས་བརྗོད་པས་འོག་མིན་ནས་ཡེ་ཤེས་སེམས་
དཔའི་ཚོགས་བསམ་གྱིས་མི་ཁྱབ་པ་བྱོན་ནས་སློབ་མའི་སྟེང་གི་ནམ་མཁར་བཞུགས་པར་གྱུར། འཕགས་མཆོག་ཐུགས་རྗེའི་དུས་ལ་བབས། ཁྱད་པར་བསྟན་
པའི་དུས་ལ༔ མཐུ་རྩལ་བྱུང་བའི་དུས་ལ༔ བྱིན་གྱིས་རླབས་པའི་དུས༔ དབང་མཆོག་བསྐུར་བའི་དུས༔ དངོས་གྲུབ་སྩོལ་བའི་དུས་ལ༔ མཐུ་
ཆེན་བདུད་འདུལ་བཅོམ་ལྡན་འདས། །བྱིན་ཆེན་བྱིན་ཕོབ་བཅོམ་ལྡན་འདས། །དབང་ཆེན་དབང་བསྐུར་བཅོམ་ལྡན་འདས། །དངོས་གྲུབ་མཆོག་སྩོལ་
བཅོམ་ལྡན་འདས། །བདག་ཅག་ལས་འབྲས་མཆིས་པར་མཛོད།། ཧཱུྃ་ཧཱུྃ་ཧཱུྃ་ཧཱུྃ༔ ཞེས་བརྗོད་ཅིང་སྤྲོས་རོལ་བྱ། བླ་མས་ཕྱག་གཡས་རྡོ་རྗེ་དང་བཅས་སློབ་བུའི་སྙིང་ཁར་བཞག་ལ་བདེན་

སྟོབས་སྔོན་དུ་འགྲོ་བས། རྡོ་རྗེའི་སློབ་མ་རྣམས་ཀྱི་རང་རང་གི་རིགས་ཀྱི་ལྷ་དེ་ཉིད་སློབ་མ་འདི་རྣམས་རང་རང་གི་སྙིང་ཁར་ཞུགས་ཏེ་འདི་ཕྱིའི་དངོས་གྲུབ་ཕུན་སུམ་
ཚོགས་པ་འགྲུབ་པར་གྱུར་ཅིག པྲ་ཝེ་ཤ་ཡ་ཕཊ༔ སྙིང་གི་སྒོ་ཕྱེས་པར་བསམ། ཨ་ཝེ་ཤ་ཡ་ཨཱ༔ ཆུ་ནན་གྱི་ལྷ་དང་གཉིས་སུ་མེད་པར་བསམ་མོ། །
མིག་དབྱེ་ནི། སློབ་དཔོན་གྱི་ཐུགས་རྗེ་གསེར་ཐུར་གྱིས་མཚོན་པས་ཁྱེད་རང་རྣམས་ཀྱི་མ་རིག་པའི་སྒྲིབ་གཡོགས་མིག་རས་ཀྱིས་མཚོན་ཏེ་ལྷན་ཅིག་པར་བསལ་བར་
མོས། དེ་རིང་དད་པའི་ཤུགས་ཀྱི་ནི༔ དེ་ལ་དམ་པ་བལྟ་བར་བྱ༔ སངས་རྒྱས་གསུང་གི་རིགས་སུ་འཁྲུངས༔ དངོས་གྲུབ་མཆོག་ཏུ་གྱུར་པར་བྱེད༔
བཛྲ་ཙཀྟ་པྲ་ཝེ་ཤ་ཡ་ཕཊ༔ ཅེས་པས་གདོང་གཡོགས་བཀྲོལ་བས་མིག་ཕྱེ་བས་མ་རིག་པའི་མུན་པ་བསལ་ཡེ་ཤེས་ཀྱི་དལ་མཐོང་བའི་མོས་པ་མཛོད། དེ་ནས་

༄༅། །མཐོང་བ་བསྟན་པ་ནི། ཕྱག་ཤིང་ཐོགས་ཏེ། ཧེ་བཛྲ་པ་ཤྱ། ཞེས་བརྗོད་ལ། ཆོས་རྣམས་ཐམས་ཅད་གཉིས་མེད་པའི༔ དབྱིངས་སུ་ཐིམ་པའི་ཡེ་
ཤེས་གསལ༔ གཅིག་དང་སྤྲོས་པ་ཐམས་ཅད་མེད༔ དཀྱིལ་འཁོར་སྤྲོས་མེད་ཟླུམ་པོའི་ཚུལ༔ རྒྱལ་བ་རྣམས་ཀྱི་ཆོས་སྐུ་ནང་གསལ་ཅིའི་ངོ་བོར་ཡང་མ་གྲུབ་
པའི་གཉིས་མེད་ཀྱི་དབྱིངས་སུ་ཐིམ་ལ། མ་རྨུག་པའི་ཡེ་ཤེས་ཆེན་པོ་ཉིད་གཞལ་ཡས་ཁང་བྱང་ཆོས་སོ་བདུན་རྒྱུ་འབྲས་ཀྱི་ཐེག་པར་མཚོན་པའི་ལོངས་སྤྱོད་རྫོགས་
པའི་རྟེན་གྱི་རྣམ་པར་ཤར་བ་སྤྲོས་པ་ཐམས་ཅད་དང་བྲལ་བའི་ཟླུམ་པའི་ཚུལ་དུ་སྣང་བ་ཡིན་པ་ཤེས་པར་གྱིས་ཤིག ཅེས་དལ་གྱི་དོན་རྟགས་དང༌། ཐམས་ཅད་རང་བཞིན་
རྣམ་དག་ཕྱིརཿ སྒྱུ་འཕྲུལ་བཞི་བཅུ་རྩ་གཉིས་ཀྱི༔ ཐམས་ཅད་ལྷ་རུ་རྟག་ཏུ་སྦྱོརཿ ཐམས་ཅད་མ་ལུས་ད་ལ་མཆོག༔ མཚན་ཉིད་ལེགས་པར་ཤེས་པར་

བྱ༔ ཆོས་ཐམས་ཅད་མ་སྤངས་མི་ལྡན་ཡེ་ནས་ལྷའི་རང་བཞིན་རྣམ་པར་དག་པ་ཡིན་ཏེ། ཕུང་པོ་ལྔ། འབྱུང་བ་ལྔ། ཚོགས་བརྒྱད། ཡུལ་བརྒྱད།
ཡིད་ཆོས་གཉིས། ཉོན་མོངས་དྲུག མཐའ་བཞི་རྣམས་གནས་སུ་དག་པ་ནི་ཞི་བའི་ལྷ་སངས་རྒྱས་བཞི་བཅུ་རྩ་གཉིས་ཏེ། སྣང་སྲིད་སྣོད་བཅུད་དེ་ལས་མ་
འདས་ཤིང༌། དེ་ལྟར་དག་པའི་མཚོན་པར་སྐུ་གསུམ་གྱི་བདག་ཉིད་ཅན་ཞལ་ཕྱག་གི་མཚན་མ་སྤངས་ཀྱང་མཚན་མ་ལྟར་སྣང་བ་འདི་དག་ངེས་པར་མཛོད་ལ། 
དེའི་ནང་ནས་ཀྱང་ཁྱོད་རང་རྣམས་ཀྱི་ཡི་དམ་གྱི་ལྷ་གོང་དུ་མེ་ཏོག་གི་ཅོད་པཎ་བབ་པའི་རིགས་ཀྱི་ལྷ་དེ་ཉིད་ཡིན་པས་དེས་གཙོ་བོར་བྱོས་ལ། སྙིང་པོ་བཟླ་བ་དང་།
མངོན་རྟོགས་སྒོམ་པ་ལ་རྟག་པར་བརྩོན་ན་དངོས་གྲུབ་ཐོབ་ལ་ལྷ་སྤང་ན་དམ་ཚིག་ཉམས་པར་འགྱུར་བས་དེའི་ཕྱིར་གཅེས་པར་ཟུངས་ཤིག དེ་ནས་རིགས་དང་མཐུན་པའི་

༄༅། །གསང་མཚན་རྡོ་རྗེ་རྒྱལ་པོས་གདགས་པ་ནི། དབུས་སུ་བབ་ན། རྡོ་རྗེ་རང་གྲོལ། མེ་ལོང་རང་གྲོལ། རྡོ་རྗེ་རོལ་པ། རྡོ་རྗེ་དྲག་རྩལ། མ་
ཐོག་རིན་ཆེན། ཐོགས་མེད་རྡོ་རྗེ། མོ་ཡིན་ན་མཚོ་འམ་ལྕམ་ལ་དྲངས། ཤར་དུ་བབ་ན། ཆོས་དབྱིངས་རང་གྲོལ། ཆོས་ཉིད་རྒྱ་མཚོ། དབྱིངས་།
གྲོལ་དབྱེར་མེད། སྣ་ཚོགས་རང་གྲོལ། མོ་ཡིན་ན། ཆོས་དབྱིངས་ལྕམ། ཆོས་དབྱིངས་མཚོ། དབྱིངས་མཚོ། ལྷོ་རུ་རིན་ཆེན་རང་གྲོལ། མཉམ་
ཉིད་རང་གྲོལ། རིན་ཆེན་རྒྱལ་མཚན། རིན་ཆེན་རོལ་པ། ནུབ་ཏུ། པདྨ་ཀློང་ཡངས། པདྨ་མཁྱེན་བརྩེ། བྱང་དུ། སྣ་ཚོགས་རང་གྲོལ། ཀརྨ་
རང་གྲོལ། ཀརྨ་བདེ་ཆེན། སྣ་ཚོགས་འཛིན་བྲལ། ཤར་ལྷོར། གཉིས་མེད་རང་གྲོལ། གཉིས་སྣང་དབྱེར་མེད། མཚན་མ་རང་གྲོལ། ལྷོ་

ནུབ། རང་སར་རང་གྲོལ། སྣང་སྟོང་གཉིས་མེད། གྲགས་སྟོང་གཉིས་མེད། ནུབ་ཏུ། དགའ་བདེ་རང་གྲོལ། བཟང་ངན་རང་གྲོལ། རྟག་
ཆད་རང་གྲོལ། ནུབ་བྱང་དུ། རྩལ་ཆེན་དབྱེར་མེད། ཤུགས་འབྱུང་དབྱེར་མེད། ཐོགས་མེད་དབྱེར་མེད། ཕྲིན་ལས་ཐོགས་མེད། བྱང་ཤར་དུ།
ལྷུན་གྲུབ་རོལ་པ། འདོད་དགུ་རོལ་པ། འབད་མེད་རང་གྲོལ། ལྷུན་གྲུབ་རང་གྲོལ། མོ་ཡིན་ན་དེ་དག་ལྕམ་དང་མཚོ་སྨན་ལ་དྲངས་ཏེ་མིང་དེ་རྣམས་
མ་བརྗེད་པར་ཡིད་ལ་ཟུངས་དང་སངས་རྒྱས་པའི་ཚེ་ས་གསུམ་དུ་གྲགས་ཏེ་འགྲོ་བ་འདུལ་བར་འགྱུར་རོ། །དེ་ནས་ཡོན་ཅི་འབྱོར་བ་དངོས་སམ་མེད་ཀྱང་ཁས་བླངས་ཏེ་ཡིད་ཀྱིས་ཀྱང་དབུལ་
ཏེ༑ ཧོ་མི་གནས་པའི་ཡེ་ཤེས་ཆེན་པོའི་བདག་ཉིད་གསང་བའི་དཀྱིལ་འཁོར་དང་བཅས་པ་དགོངས་སུ་གསོལ། རྣལ་འབྱོར་གྱི་དབང་ཕྱུག་ཆེན་པོ་བླ་མ་རྡོ་རྗེ་

༄༅། །འཛིན་པ་ཆྒཻ་ཞལ་སྔ་ནས། བསྐལ་པ་ཞིང་གི་རྡུལ་སྙེད་ནས་ཤིན་ཏུ་ཕྲ་བའི་ཆོས་ཉིད་ཐུགས་སྦྱངས་ནས་ད་ལམ་གསང་བའི་དལ་ཆེན་པོའི་
མངའ་བདག་ཏུ་བཞུགས་པ་ཧོ་ཞིང་མཆིས་ལགས། དེ་དག་ཀུན་གྱི་ཐུན་མོང་མ་ཡིན་པའི་བཀའ་ཟབ་མོ་སྒྱུ་འཕྲུལ་དྲྭ་བའི་དབང་འདི་ལྟ་བུ་ཞིག་ཞུས་ན། སྣོད་
དང་མི་ལྡན་པ་མཆིས་ནའང་སེམས་ཅན་རང་བཞིན་གྱི་དཀྱིལ་འཁོར་ཅན་ལ་དགོངས་ནས་གནང་བ་ཧོ་ཞིང་མཆིས་བཀའ་དྲིན་ལན་ཞོ་ཤ་སྐུད་པ་ཙམ་འདི་དག་འབུལ་
ལགས། ཞེས་བརྗོད་དེ། དེ་དག་གི་སློབ་མ་འཇུག་པའི་ཆོ་ག་རྣམས་བྱས་པ་ཡིན་ཏེ། དེ་ལྟར་ཞུགས་པ་ཙམ་གྱིས་ཀྱང་དཀྱིལ་འཁོར་ཇི་སྙེད་པ་ཐམས་ཅད་དུ་ཞུགས་
པར་འགྱུར་ཞིང༌། མཚན་མའི་དཀྱིལ་འཁོར་འདིར་ཞུགས་པས་འབྲས་བུའི་དཀྱིལ་འཁོར་དུ་ཞུགས་པ་དང་སྐལ་བ་མཉམ་པར་འགྱུར་བ་དང༌། སངས་རྒྱས་

རྣམས་ཀྱི་ཉེ་བའི་སྲས་སུ་དགོངས་ཏེ་དམ་ཚིག་བསྲུང་ན་ཚེ་འདི་ཉིད་ལ་མཆོག་གི་དངོས་གྲུབ་ཐོབ་པར་འགྱུར་རོ། །དེ་ནས་སློབ་མ་དད་པ་ཅན་ལ་ཕྱི་ཕན་པའི་དབང་
བསྐུར་བ་ནི། སློབ་མ་རྣམས་དཀྱིལ་འཁོར་ཤར་སྒོའི་ནང་རོལ་དུ་དབང་སྟེགས་པདྨ་འདབ་བརྒྱད་སྟེང་དུ་རྡོ་རྗེ་མི་བསྐྱོད་པ་ཞལ་ཕྱག་གཉིས་པའི་རྣམ་པར་འཁོད་
པར་མོས་པ་ལ། སློབ་དཔོན་དཀྱིལ་འཁོར་གྱི་བདག་པོའི་ང་རྒྱལ་དུ་གནས་པར་གྱུར། དང་པོ་དབུ་རྒྱན་ནི། སྐད་ཅིག་གིས་རིན་ཆེན་འབྱུང་ལྡན་ཡབ་ཡུམ་
རྗེས་ཆགས་ཀྱིས་ཞུ་བའི་དབུ་རྒྱན་མགོ་ལ་བསྐོན་པས་རིན་པོ་ཆེའི་ཁང་བུ་ལྔ་ལྡན་དུ་མོས། ཧཱུྃ༔ སངས་རྒྱས་ཀུན་གྱི་དབུ་རྒྱན་དབང་༔ ང་རྒྱལ་རྟོག་པ་རྣམ་
པར་འཇོམས༔ ཆགས་མེད་སྦྱིན་པའི་དབུ་རྒྱན་འདིས རྫོགས་སངས་རྒྱས་སུ་དབང་བསྐུར་རོ༔ ཨོཾ་རཏྣ་ཨ་བྷི་ཥིཉྩ་ཧྲཱི༔ སློབ་དཔོན་གྱི་ལག་སོར་གཡས་

༄༅། །གཡོན་རིགས་ལྔ་ཡབ་ཡུམ་བཅུར་གྱུར་པ་སྦྱོར་བ་མཛད་པའི་བྱང་སེམས་ཁ་དོག་ལྔ་ལྡན་མགོ་བོའི་གནས་ལྔར་ཐིམ་པས་ཚོགས་བརྒྱད་ཡེ་ཤེས་
ལྔར་དག་པར་མོས་ལ། ཨོཾ་ཧཱུཾ་ཏྲཱཾ་ཧྲཱིཿཨཱ༔ ཞེས་རྡོ་རྗེ་བསྡམ་པ་ལས་གུང་གཉིས་བསླང་བ་སོགས་ཀྱི་རྒྱ་བཅའ། རིགས་ལྔའི་རིན་པོ་ཆེའི་ཁང་བུར་དབང་རྟགས་སུ་བཞུགས་པས་
ཚོགས་བརྒྱད་དག་ནས་ཡེ་ཤེས་ལྔར་གནས་གྱུར་པའི་དབང་ཐོབ་པར་གྱུར་པར་བསམ་ལ་སྨོན། གཉིས་པ་བུམ་དབང་ནི། དེ་བཞིན་གཤེགས་པ་རིགས་ལྔ་འོད་དུ་ཞུ་
བའི་བུམ་པ་སྤྱི་བོར་བཞག་ཅིང་བུམ་ཆུ་སྤྱི་བོར་གཏིག་པས་རྩ་གནས་ཐིག་ལེས་གང་བ་ལ་ཁྱབ་པར་མོས། ཧཱུཾ༔ བུམ་པ་བཟང་པོའི་ཕོ་བྲང་དུ༔ སྣོད་བཅུད་
མ་ལུས་ཀུན་བསྡུས་ནས༔ ཐིག་ལེ་ཆེན་པོ་རྒྱས་བཏབ་པའི༔ སེམས་ཅན་ཐམས་ཅད་སངས་རྒྱས་ཡིན༔ ཨོཾ་བཛྲ་ཀཱ་ལ་ཀྵཨ་བྷི་ཥིཉྩ་ཧྲཱིཿ ཕྱི་ནང་གི་དྲི་མ་

༄༅། །དག་བྱང་ཆུབ་ཀྱི་སེམས་ཡེ་ཤེས་ལྔ་དང་ལྡན་པའི་དབང་ཐོབ་པར་གྱུར། གསུམ་པ་ཅོད་པཎ་ནི། རྡོ་རྗེ་སེམས་དཔའ་དང་སྣང་བ་མཐའ་ཡས་འོད་དུ་ཞུ་བའི་དར་
 དམར་མཐིང་གི་ཅོད་པཎ་མགོ་བོའི་གཡས་གཡོན་དུ་འཕུར་ཞིང་འཕྱང་པ་རོ་རྐྱང་ལ་ཐིམ་པར་མོས། ཧཱུཾ༔ ཅོད་པཎ་མི་འགྱུར་རྒྱལ་པོ་མཆོག༔ ཁམས་གསུམ་
གདུག་པ་འདུལ་བ་དང་༔ སྲིད་གསུམ་ཆོས་ཀྱི་ཕྱག་རྒྱ་ཆེ༔ ཤེས་བྱ་ཐོགས་མེད་དབང་བསྐུར་རོ༔ ཨོ་བཛྲ་ཨཱརྱ་ལམ་པོ་དྷ་ར་ཧྲཱི་ཧྲཱི་ཨཱ་ཧྲཱིཿ གདུག་ཅན་ཟིལ་
གྱིས་གནོན་པ་ཆོས་ཀྱི་རྒྱལ་སྲིད་ལ་མངའ་བརྙེས་པར་གྱུར། བཞི་པ་ཕྲེང་བ་ནི། རིན་འབྱུང་ཡབ་ཡུམ་འོད་དུ་ཞུ་བའི་ཕྲེང་བ་དྲྭ་མིག་ཅན་འགོར་བཅིངས་པ་ཐིག་
ལེ་སོར་གཉིས་ལ་ཐིམ་པར་མོས། ཧཱུཾ༔ གཟུངས་དང་ཏིང་འཛིན་རྒྱུ་འབྲས་ཆོས༔ བྱང་ཆུབ་ཕྱོགས་རྣམས་ཤེས་རབ་བརྒྱན༔ མི་འཇིགས་སྟོབས་དང་མ་

༄༅། །འདྲེས་མཚོན༔ འབྲས་བུ་རྫོགས་པར་དབང་བསྐུར་རོ༔ ཨོ་ར་མ་ལེ་ཨ་བྷི་ཥིཉྩ་ཧྲཱིཿ གཟུངས་དང་ཏིང་འཛིན་སོགས་འབྲས་བུའི་
ཆོས་ལ་མངའ་བརྙེས་པར་གྱུར། ལྔ་པ་གོ་ཁྲབ་ནི། དོན་གྲུབ་ཡབ་ཡུམ་འོད་དུ་ཞུ་བའི་གོ་ཁྲབ་ལུས་ལ་བསྐོན་པ་ལུས་རྩའི་དྲྭ་བས་ཁེབས་པ་ལ་ཐིམ་པར་མོས།
ཧཱུཾ༔ མི་ཤིགས་རྡོ་རྗེའི་ཡེ་ཤེས་ནི༔ སངས་རྒྱས་ཀུན་གྱི་ཡ་ལད་དེ༔ ཁྱབ་པའི་ཚལ་གྱིས་རྩ་བ་མིན༔ དབང་མཆོག་དམ་པ་སྦྱིན་པར་བྱ༔ ཨོཾ་བཛྲ་རཀྵ་
ཨ་བྷི་ཥིཉྩ་ཏྲཾ༔ བདུད་བཞི་སོགས་ཕས་ཀྱི་རྒོལ་བས་མི་ཚུགས་པར་གྱུར༔ དྲུག་པ་རྒྱལ་མཚན་ནི། རྡོ་རྗེ་སེམས་དཔའ་ཡབ་ཡུམ་འོད་དུ་ཞུ་བའི་རྒྱལ་མཚན་
ལག་ཏུ་གཏད་པས་གསང་བའི་དབང་པོ་ལ་ཐིམ་པར་མོས། ཧྲཱིཿ སྐུ་གསུང་ཐུགས་ཀྱི་བདག་ཉིད་ཆེ༔ ལོག་པའི་ལྟ་བ་ཟིལ་གནོན་མཚན༔ ཐམས་ཅད་

༄༅། །གཅོད་པའི་ཡེ་ཤེས་རྒྱ༔ ཡོན་ཏན་མངོན་གྱུར་དབང་བསྐུར་རོ༔ ཨོཾ་བཛྲ་ཀི་དྷུ་ཨ་བྷི་ཥིཉྩ་ཧྲཱིཿ ལོག་ལྟ་ཅན་ཟིལ་གྱིས་ནོན་པར་གྱུར། བདུན་པ་ཕྱག་རྒྱའི་
དབང་ནི། དཀྱིལ་འཁོར་པའི་ལྷ་ཚོགས་རྣམས་ཀྱི་ཐུགས་ཀ་ནས་བསྐྱེད་པའི་ས་བོན་ཧཱུྃ་ཡིག་རེ་འཕྲོས་ཏེ་སོ་སོའི་རྟོག་ཚོགས་ལ་ཐིམ་པར་མོས། ཧཱུཾ༔ཡི་གེ་
ཧཱུྃ་གི་འོད་ཟེར་ལས༔ རྡོ་རྗེ་སྙིང་པོའི་ས་བོན་ཞེསཿ རྡོ་རྗེ་རིགས་ཀྱི་ཞིང་དུ་གྲགས༔ ཧཱུྃ་ཨ་ཧཱི༔ རྟོག་ཚོགས་རང་ཁ་མ་དག་ནས་སྐུ་དང་ཡེ་ཤེས་བཞི་བཅུ་
རྩ་གཉིས་སུ་ནུབ་པར་གྱུར༔ བརྒྱད་པ་གདུགས་ནི། མི་བསྐྱོད་པ་ཡབ་ཡུམ་འོད་དུ་ཞུ་བའི་གདུགས་སྤྱི་བོར་ཕུབ་པ་ཀླད་པའི་རྩ་འཁོར་ལ་ཐིམ་པར་མོས། ཧཱུཾ༔
མཉམ་ཉིད་ཡེ་ཤེས་རྟོག་བྲལ་བ༔ རྨོངས་སོགས་སེམས་ཕྱིར་རང་བཞིན་སྟོང་༔ ལེགས་འབྱུང་རྒྱུ་འབྲས་མ་གདུང་པ༔ ཐུགས་རྗེས་སྐྱབས་པའི་དབང་བསྐུར་

༄༅། །རོ༔ བཛྲ་རཏྣ་ཙཀྲ་ཨ་བྷི་ཥིཉྩ་ཧྲཱིཿ བདག་གཞན་གྱི་ཉོན་མོངས་པའི་ཚ་གདུང་སྐྱོབ་པར་གྱུར༔ དགུ་པ་འདོད་ཡོན་ནི། རྣམ་སྣང་
ཡབ་ཡུམ་འོད་དུ་ཞུ་བའི་འདོད་ཡོན་བཟའ་བཏུང་ཁར་བྱིན་པ་རོ་འབབ་མ་ལ་ཐིམ་པར་མོས། ཨོ༔ བཟའ་དང་བཅའ་བ་བཏུང་ལ་སོགས༔ རང་སྣང་རྣམ་
དག་རྒྱན་གྱིས་ཕྱིརཿ གཉིས་མེད་རོལ་པར་དབང་བསྐུར་བས༔ བདུད་རྩི་ཡིད་བཞིན་སྐུ་འགྲུབ་ཤོག༔ ཨོཾ་བཛྲ་ཨ་བྷི་ཥིཉྩ་ཧྲཱིཿ བཅུ་པ་སྙིང་པོ་ལྔ་ནི།
རིགས་ལྔ་ཡབ་ཡུམ་འོད་དུ་ཞུ་བའི་སྙིང་པོ་ལ་དཔྲལ་བ་མགྲིན་པ་སྙིང་ཁ་ལྟེ་བའི་གཡས་གཡོན་ཏེ་གནས་ལྔར་བཞག་པ་དང་སློབ་དཔོན་ཐུགས་ཀའི་འོད་ཟེར་གནས་
ལྔར་ཕོག་པས་སྙིང་པོ་ལྔར་གྱུར་དེ་ཡོངས་སུ་གྱུར་པ་ལས་རིགས་ལྔས་རྒྱས་བཏབ། དེ་ཉིད་བདུད་རྩི་ལྔའི་ཁམས་ལ་ཐིམ་པར་མོས། ཨོཾ་ཧཱུཾ་ཏྲཱཾ་ཧྲཱིཿཨཱ༔ རྒྱལ་

༄༅། །བའི་སྐུ་གསུང་ཐུགས་དང་ནི༔ ཡོན་ཏན་ཕྲིན་ལས་ངོ་བོ་ལས༔ རྒྱལ་བ་རིགས་ལྔའི་ངོ་བོར་ཤོག༔ ཀཱ་ཡ་ཨ་བྷི་ཥིཉྩ་ཧྲཱིཿ དེས་ཕྱི་དཀྱིལ་ལྷག་པ་གཟུགས་
བརྙན་གྱི་དཀྱིལ་འཁོར་དུ་ཕན་དབང་བཅུ་གྲུབ་སྟེ། འདི་ཕྱིར་ཕན་པའི་ས་བོན་འཇོག་ཕྱི་དཀྱིལ་དྲང་དོན་གྱི་ཆོས་རྣམས་ཉན་པའི་སྐལ་བ་ཅན་དུ་བྱས་པ་ཡིན་ནོ།།
དེ་ནས་གང་ཟག་ཁྱད་པར་བ་བརྩོན་འགྲུས་ཅན་ལ་ནང་ནུས་པའི་དབང་ལྔ་བསྐུར་བ་ལ། བདག་དོན་ནུས་པའི་བརྩོན་འགྲུས་ཅན་ལ་ཉན་སྒོམ་གཉིས། གཞན་
དོན་ནུས་པའི་བརྩོན་འགྲུས་ཅན་ལ་ཕྲིན་ལས་དང་འཆད་དབང་། གཉིས་ཀའི་དོན་ནུས་པའི་བརྩོན་འགྲུས་ཅན་ལ་རྡོ་རྗེ་རྒྱལ་པོ་བཀའ་རབ་འབྱམས་ཀྱི་དབང་བསྐུར་
བའོ། །དང་པོ་ཉན་དབང་ནི། སློབ་བུའི་རྣ་བ་གཡས་གཡོན་དུ་བདུད་རྩིའི་ཐིག་ལེ་བྱ་ལ། སློབ་དཔོན་ཁྱབ་བདག་རིགས་དྲུག་པ་ཡབ་ཡུམ་དུ་གསལ་བའི་སྦྱོར་མཚམས་ནས་

༄༅། །།བྷྲུཾ་དམར་པོ་གཉིས་ཆད་སློབ་མའི་རྣ་བ་གཡས་གཡོན་གྱི་འདོམ་རྩར་འཕྲོས་པ་ཡོངས་སུ་གྱུར་པ་གཞལ་ཡས་ཁང་གྲུ་བཞི་སྒོ་བཞི་པའི་ནང་
འཁོར་ལོ་རྩིབས་བཞིའི་དབུས་དང་རྩིབས་ལ་པད་ཟླ་དང་སྒོ་བཞིར་ཉི་མའི་སྟེང་དབུས་དང་ཕྱོགས་བཞིར་སྒྲ་གསལ་བའི་ཐིག་ལེའི་ངོ་བོ་ཉིད་ཀྲྀ་ཟུང་རེ་དང༌། སྒོ་
བཞིར་ཧཱུྃ་ཛ༔ ཧཱུྃ་ཧཱུྃ་ཧཱུྃ་བཾ་ཧཱུྃ་ཧོ རྣམས་ལས་དབུས་སུ་རིན་ཆེན་འབྱུང་ལྡན་རིན་ཆེན་དང་དྲིལ་བུ་འཛིན་པ་དང༌། ཡུམ་མ་མ་ཀི་དྲིལ་བུ་དང་། རིན་པོ་ཆེ་
འཛིན་པ་དང་སྦྱོར་བ། ཤར་དུ་རྡོ་རྗེ་རིན་པོ་ཆེའི་མྱུ་གུ་འཛིན་པ་དང་། ཕྲེང་བ་མས་ཕྲེང་བ་འཛིན་པ་དང་སྦྱོར་བ། ལྷོར་རྡོ་རྗེ་གཟི་བརྗིད་ཉི་མ་འཛིན་པ་དང༌།
མེ་ཏོག་མ་མེ་ཏོག་འཛིན་པ་དང་སྦྱོར་བ། ནུབ་ཏུ་རྡོ་རྗེ་རྒྱལ་མཚན་འཛིན་པ་དང་། ཞགས་པ་མ་ཞགས་པ་འཛིན་པ་དང་སྦྱོར་བ། བྱང་དུ་རྡོ་རྗེ་བཞད་པ་

༄༅། །ཚེམས་ཕྲེང་སྟོན་པ་དང༌། བསིལ་ཡབ་མ་བསིལ་ཡབ་འཛིན་པ་དང་སྦྱོར་བ། ཐམས་ཅད་སྐུ་མདོག་སེར་པོ་ལ་ཞི་བའི་རྒྱན་ཚུལ་རྫོགས་པ། ཤར་སྒོར་གཤིན་
རྗེ་གཤེད་སྨུག་ནག་ནྲྀ་མགོ་ལྕགས་ཀྱུ་མ་སྔོན་མོ་ལྕགས་ཀྱུ། ལྷོ་སྒོར་སྟོབས་པོ་ཆེ་སེར་ནག་རྡོ་རྗེ་རྩེ་ལྔ་དང་། ཞགས་པ་མ་སེར་མོ་ཞགས་པ། ནུབ་
སྒོར་རྟ་མགྲིན་དམར་ནག་ཐོད་སྦྲུལ་དང༌། ལྕགས་སྒྲོག་དམར་མོ་ལྕགས་སྒྲོག བྱང་སྒོར་བདུད་རྩི་འཁྱིལ་པ་ལྗང་ནག་རྒྱ་གྲམ་དང༌། དྲིལ་བུ་མ་ལྗང་གུ་དྲིལ་
བུ་འཛིན་པ་དང་སྦྱོར་བ། ཁྲོ་བོའི་ཆོས་ཚུལ་བརྒྱན་ཅིང་མེ་དཔུང་གི་དབུས་ན་བཞུགས་པར་བསམ། སློབ་དཔོན་གྱི་སྦྱོར་མཚམས་ནས་སྤྲོས་པའི་འོད་ཀྱིས་དེ་
དག་རྗེས་ཆགས་ཀྱི་སྦྱོར་བས་འོད་དུ་ཞུ་བའི་རྐྱེན་གྱིས་སློབ་མ་ཡང་འོད་ཕུང་སེར་པོ་གྱུར་པ་སླར་ཡང་རིན་འབྱུང་དུ་གྱུར། དབང་རྫས་རིན་ཆེན་འབྱུང་ལྡན་ཡབ་ཡུམ་

༄༅། །འོད་དུ་ཞུ་སྟེ་གླེགས་བམ་དུ་གྱུར་པ་ལག་ཏུ་གཏད་པས་རྣ་བའི་ཐིག་ལེར་ཐིམ་པར་མོས། གསང་བ་གསང་ཆེན་གསང་མཆོག་དང་༔
གསང་བ་ཀུན་ལས་གཉན་པར་བྱ༔ གསང་བའི་དོན་ཉིད་རྟོགས་པ་ལས༔ གཞན་དུ་སྨྲ་བར་བྱ་བ་མིན༔ བཀའ་ཕྱི་ནང་ཐམས་ཅད་ལ་ཉན་པའི་དབང་ཐོབ་
པར་བསམ་ཞིང་ཐོབ་པའི་སྨོན་པ་བྱ། གཉིས་པ་སྒོམ་དབང་ནི། སྙིང་ཁར་ཐིག་ལེ་བྱ། ཡང་སློབ་དཔོན་གྱི་སྦྱོར་མཚམས་ནས་བྷྲུཾ་དམར་པོ་གཅིག་ཆད་པ་སློབ་བུའི་སྙིང་གི་
འདོམས་རྩར་འཕྲོས་པས་གཞལ་ཡས་ཁང་གྲུ་བཞི་སྒོ་བཞི་པའི་ནང་འཁོར་ལོ་རྩིབས་བཞིའི་དབུས་དང་རྩིབས་བཞིར་པད་ཉི་ཟླ་བ་དང༌། སྒོ་བཞིར་ཉི་མའི་སྟེང་
དབུས་དང་རྩིབས་ལ་དྲན་པ་གསལ་བའི་ཐིག་ལེའི་ངོ་བོ་ཉིད་ཧཱུྃ་ཟུང་རེ་དང༌། སྒོ་བཞིར་ཧཱུྃ་ཛ༔ ཧཱུྃ་ཧྲཱིཿ ཧཱུཾ་བཾཿ ཧཱུྃ་ཧོ༔ རྣམས་ཡོངས་སུ་གྱུར་པ་ལས་

༄༅། །དབུས་སུ་མི་བསྐྱོད་པ་རྡོ་རྗེ་དང་དྲིལ་བུ་འཛིན་པ་དང་དབྱིངས་ཕྱུག་མ་དྲིལ་བུ་དང་རྡོ་རྗེ་འཛིན་པ་དང་སྦྱོར་བ། ཤར་དུ་སེམས་དཔའ་རྡོ་རྗེ་འཁོར་ལོ་འཛིན་པ།
བརྟན་མ་རྡོ་རྗེ་དྲིལ་བུ་དང་རྡོ་རྗེ་འཛིན་པ་དང་སྦྱོར་བ། ལྷོར་རིན་ཆེན་རྡོ་རྗེ་རིན་པོ་ཆེ་འཛིན་པ། འབར་བ་རྡོ་རྗེ་དྲིལ་བུ་དང་རྡོ་རྗེ་འཛིན་པ་དང་སྦྱོར་བ། ནུབ་
ཏུ་ཆོས་རྡོ་རྗེ་པདྨ་འཛིན་པ། སྡུད་མོ་རྡོ་རྗེ་དྲིལ་བུ་དང་རྡོ་རྗེ་འཛིན་པ་དང་སྦྱོར་བ། བྱང་དུ་ལས་ཀྱི་རྡོ་རྗེ་རལ་གྲི་འཛིན་པ་བསྐྱོད་མ་རྡོ་རྗེ་དྲིལ་བུ་དང་རྡོ་རྗེ་འཛིན་
པ༑ ཐམས་ཅད་སྐུ་མདོག་མཐིང་ག་ལ་ཞི་བའི་རྒྱན་ཚུལ་རྫོགས་པ། ཤར་སྒོར་གཤིན་རྗེ་གཤེད་སྨུག་ནག་ནྲྀ་མགོ ལྕགས་ཀྱུ་མ་སྔོན་མོ་ལྕགས་ཀྱུ། ལྷོ་
སྒོར་སྟོབས་པོ་ཆེ་སེར་ནག་རྡོ་རྗེ་རྩེ་ལྔ་དང༌། ཞགས་པ་མ་སེར་མོ་ཞགས་པ། ནུབ་སྒོར་རྟ་མགྲིན་དམར་ནག་ཐོད་སྦྲུལ་དང༌། ལྕགས་སྒྲོག་མ་དམར་མོ་

༄༅། ། །ལྕགས་སྒྲོག བྱང་སྒོར་བདུད་རྩི་འཁྱིལ་པ་ལྗང་ནག་རྒྱ་གྲམ་དང༌། དྲིལ་བུ་མ་ལྗང་གུ་དྲིལ་བུ་འཛིན་པ་དང་སྦྱོར་བ། ཁྲོ་བོའི་ཆས་
ཚུལ་བརྒྱན་ཅིང་མེ་དཔུང་གི་དབུས་ན་བཞུགས་པར་བསམ། སློབ་དཔོན་གྱི་སྦྱོར་མཚམས་ནས་སྤྲོས་པའི་འོད་ཀྱིས་དེ་དག་རྗེས་ཆགས་ཀྱི་སྦྱོར་བས་འོད་དུ་ཞུ་བའི་
རྐྱེན་གྱིས་སློབ་མ་ཡང་འོད་ཕུང་མཐིང་ཁར་གྱུར་པ་སླར་ཡང་མི་བསྐྱོད་པར་གྱུར། དབང་རྫ་ས་མི་བསྐྱོད་པ་ཡབ་ཡུམ་འོད་དུ་ཞུ་སྟེ་ཕྲེང་བར་གྱུར་པ་ལག་ཏུ་གཏད་
པས་སྙིང་ཁའི་ཐིག་ལེར་ཐིམ་པར་མོས། ཨོཾ༔ དུས་གསུམ་རྒྱལ་བའི་སྲས་ཆེན་པོ༔ སྐུ་གསུང་ཐུགས་ཀྱི་རྡོ་རྗེ་ཟུངས༔ རྒྱལ་བ་ཐམས་ཅད་མཉེས་མཆོད་
ལ༔ རྒྱལ་བ་ཀུན་དང་མཉམ་པར་སྦྱོར༔ ལྷ་རྟོག་དབྱེར་མེད་དུ་སྒོམ་པ་ལ་དབང་བར་གྱུར། གཉིས་པ་ལ་གཉིས་ཀྱི་དང་པོ་འཆད་པའི་དབང་ནི། ལྕེ་ལ་ཐིག་

༄༅། །ལེ་བྱ། ཡང་སློབ་དཔོན་གྱི་སྦྱོར་མཚམས་ནས་བྷྲཱུཾ་དམར་པོ་གཅིག་ཆད་སློབ་མའི་ལྕེ་སྟེང་དུ་འཕྲོས་པས་གཞལ་ཡས་ཁང་གྲུ་བཞི་སྒོ་བཞི་པའི་ནང་འཁོར་ལོ་རྩིབས་
བཞིའི་དབུས་དང་རྩིབས་བཞིར་པད་ཉི་ཟླ་བ་དང༌། སྒོ་བཞིར་ཉི་མའི་སྟེང་སྒྲ་གསལ་བར་བྱེད་པའི་ཐིག་ལེའི་ངོ་བོ་ཧྲཱིཿཟུང་རེ་ལྔ་དང༌། སྒོ་བཞིར། ཧཱུྃ་ཛ༔
ཧཱུྃ་ཧྲཱིཿ ཧཱུྃ་བཾ༔ ཧཱུྃ་ཧོ་རྣམས་ཡོངས་སུ་གྱུར་པ་ལས་དབུས་སུ་སྣང་བ་མཐའ་ཡས་པདྨ་དང་དྲིལ་བུ་འཛིན་པ་དང༌། གོས་དཀར་མོ་དྲིལ་བུ་པདྨ་འཛིན་པ་དང་སྦྱོར་
བ༑ ཤར་དུ་རྡོ་རྗེ་ཆོས་པདྨ་ཁ་འབྱེད་པ་འཛིན་པ་དང༌། རྡོ་རྗེ་གླུ་ལེན་མ་པི་ཝཾ་འཛིན་པ་དང་སྦྱོར་བ། ལྷོར་རྡོ་རྗེ་རྣོན་པོ་རལ་གྲི་འཛིན་པ་དང༌། རྡོ་རྗེ་
མར་མེ་མ་མར་མེ་འཛིན་པ་དང་སྦྱོར་བ། ནུབ་ཏུ་རྡོ་རྗེ་རྒྱུ་འཁོར་ལོ་འཛིན་པ་དང༌། རྡོ་རྗེ་ལྕགས་སྒྲོག་འཛིན་པ་དང་སྦྱོར་བ། བྱང་དུ་རྡོ་རྗེ་སྨྲ་བ་རྡོ་རྗེའི་ལྕེ་

༄༅། །འཛིན་པ་དང་། རྡོ་རྗེ་གསལ་བཀྲ་མ་མར་མེ་འཛིན་པ་དང་སྦྱོར་བ་སྐུ་མདོག་དམར་པོ་ལ་ཞི་བའི་སོགས་ནས། སློབ་མ་ཡང་འོད་ཕུང་དམར་
པོ་གྱུར་པ་སླར་ཡང་སྣང་མཐར་གྱུར། དབང་རྫས་སྣང་མཐའ་ཡབ་ཡུམ་འོད་དུ་ཞུ་སྟེ་འཁོར་ལོར་གྱུར་པ་ལག་ཏུ་གཏད་པས་ལྕེ་ཡི་ཐིག་ལེར་ཐིམ་པར་མོས། ཨོཾ༔
ཆོས་ཀྱི་བདུད་རྩི་བླ་མེད་ཀྱི༔ དད་ལྡན་སྐྱེས་བུ་དམ་པར་བྱོས༔ རབ་འབྲིང་ཐ་མའི་བློ་ཅན་ལ༔ མཐུན་པར་གསང་བསྒྲགས་གཞན་དུ་མིན༔ བསྟན་པ་
ཕྱི་ནང་ཐམས་ཅད་འཆད་པ་ལ་དབང་བ་ཡིན་ནོ༔ གཉིས་པ་ཕྲིན་ལས་ཀྱི་དབང་ནི། ལག་མཐིལ་གཉིས་སུ་ཐིག་ལེ་བྱ། ཡང་སློབ་དཔོན་གྱི་སྦྱོར་མཚམས་ནས་བྷྲཱུཾ་དམར་
པོ་གཉིས་ཆད་སློབ་བུ་ལག་པའི་འདོམས་རྩ་གཉིས་སུ་འཕྲོས་པས་གཞལ་ཡས་ཁང་གྲུ་བཞི་སྒོ་བཞི་པའི་ནང་འཁོར་ལོ་རྩིབས་བཞིའི་དབུས་དང་རྩིབས་བཞིར་པད་ཉི་

༄༅། །ཟླ་བ་དང༌། སྒོ་བཞིར་ཉི་མའི་སྟེང་བྱ་བྱེད་གསལ་བའི་ཐིག་ལེའི་ངོ་བོ་ཉིད་ཧཱུཾ་ཡིག་ཟུང་ལྔ་དང་སྒོ་བཞིར་ཧཱུྃ་ཛ༔ ཧཱུྃ་ཧྲཱིཿ ཧཱུྃ་བཾ༔ ཧཱུྃ་ཧོ་རྣམས་ཡོངས་སུ་གྱུར་
པ་ལས་དབུས་སུ་དོན་ཡོད་གྲུབ་པ་རྒྱ་གྲམ་དང་དྲིལ་བུ་འཛིན་པ་དང༌། དམ་ཚིག་སྒྲོལ་མ་དྲིལ་བུ་རྒྱ་གྲམ་འཛིན་པ་དང་སྦྱོར་བ། ཤར་དུ་རྡོ་རྗེ་ལས་རལ་གྲི་འཛིན་
པ་དང༌། རྡོ་རྗེ་གར་མ་གར་བསྒྱུར་བ། ལྷོར་རྡོ་རྗེ་བསྲུང་བ་གོ་ཆ་འཛིན་པ་དང༌། རྡོ་རྗེ་བྱུག་པ་དུང་ཆོས་འཛིན་པ་དང་སྦྱོར་བ། ནུབ་ཏུ་རྡོ་རྗེ་གནོད་སྦྱིན་ཙ
ཕག་རྒོད་ཀྱི་མཆེ་བ་འཛིན་པ་དང༌། རྡོ་རྗེ་དྲིལ་བུ་མ་དྲིལ་བུ་འཛིན་པ་དང་སྦྱོར་བ། བྱང་དུ་རྡོ་རྗེ་ཁུ་ཚུར་བསྐངས་པ། རྡོ་རྗེ་གནོད་སྦྱིན་མ་རྨ་བྱའི་སྒྲོ་འཛིན་
པ་དང་སྦྱོར་བ་ཐམས་ཅད་སྐུ་མདོག་ལྗང་གུ་ལ་ཞི་བའི་སོགས་ནས། སློབ་མ་ཡང་འོད་ཕུང་ལྗང་གུར་གྱུར་པ་སླར་ཡང་དོན་གྲུབ་ཏུ་གྱུར། དབང་རྫ་ས་དོན་གྲུབ་འོད་

༄༅། །སྒྱུ་འཕྲུལ་གསང་བ་ཡང་ཁོལ་གྱི་འཆད་དབང་སྐབས་སྦྱར་དགོས། རྒྱན་ཚུལ་རྫོགས་པ། ཤར་སྒོར་གཤིན་རྗེ་གཤེད་སྨུག་ནག་ནྲྀ་མགོ ལྕགས་ཀྱུ་མ་སྔོན་
མོ་ལྕགས་ཀྱུ། ལྷོ་སྒོར་སྟོབས་པོ་ཆེ་སེར་ནག་རྡོ་རྗེ་རྩེ་ལྔ་དང༌། ཞགས་པ་མ་སེར་མོ་ཞགས་པ། ནུབ་སྒོར་རྟ་མགྲིན་དམར་ནག་ཐོད་སྦྲུལ་དང༌། ལྕགས་
སྒྲོག་མ་དམར་མོ་ལྕགས་སྒྲོག བྱང་སྒོར་བདུད་རྩི་འཁྱིལ་པ་ལྗང་ནག་རྒྱ་གྲམ་དང་། དྲིལ་བུ་མ་ལྗང་གུ་དྲིལ་བུ་འཛིན་པ་དང་སྦྱོར་བ། ཁྲོ་བོའི་ཆས་ཚུལ་བརྒྱན་པ
ཅིང་མེ་དཔུང་གི་དབུས་ན་བཞུགས་པར་བསམ། སློབ་དཔོན་གྱི་སྦྱོར་མཚམས་ནས་སྤྲོས་པའི་འོད་ཀྱིས་དེ་དག་རྗེས་ཆགས་ཀྱི་སྦྱོར་བས་འོད་དུ་ཞུ་བའི་རྐྱེན་གྱིས་
སློབ་མ་སོགས།

༄༅། །དུ་ཞུ་སྟེ་རྒྱ་གྲམ་དུ་གྱུར་པ་ལག་ཏུ་གཏད་པས་ལག་པའི་ཐིག་ལེར་ཐིམ་པར་མོས། ཨོཾ༔ ཁྱོད་ནི་རྡོ་རྗེ་ལས་ཡིན་གྱིས༔ ལས་རྣམས་
མ་ལུས་ཀུན་གྱིས་ཤིག༔ ཕོ་ཉ་མང་པོའི་འཕྲོ་འདུ་ཀུན༔ ཁྱོད་ཀྱི་དགོས་པ་བྱེད་པ་ཡིན༔ ཕྲིན་ལས་བཞིའི་འགྲོ་བ་འདུལ་བའི་དབང་ཐོབ་པར་གྱུར། གསུམ་
པ་རྡོ་རྗེ་རྒྱལ་པོ་བཀའ་རབ་འབྱམས་ཀྱི་དབང་ནི། སློབ་དཔོན་གྱི་སྦྱོར་མཚམས་ནས་བྷོ་དམར་པོ་ལྔ་ཆད་པ་སློབ་བུའི་མགོ་དང༌། ལག་མཐིལ་གཉིས་དང་རྐང་༌
༌མཐིལ་གཉིས་རྣམས་སུ་འཕྲོས་པས་གཞལ་ཡས་ཁང་གྲུ་བཞི་སྒོ་བཞི་པ་རེ་རེའི་ནང་འཁོར་ལོ་རྩིབས་བཞིའི་དབུས་དང་རྩིབས་བཞིར་པད་ཉི་ཟླ་བ་དང༌། སྤྱི་གཙུག་
སྙིང་ག ནུ་མ་གཡས་གཡོན་དཔུང་པ་གཡས་གཡོན། སོག་པ་གཡས་གཡོན་སོག་ཕྲག་བཤང་ལམ་རྣམས་སུ་ཉི་གདན་རེ་རེ་གསལ། ལག་པ་གཡས་ཀྱི་

༄༅། །འཁོར་ལོའི་དབུས་དང་རྩིབས་བཞིར་ཧཱུྃ་ཟུང་ལྔ། དེ་བཞིན་དུ་མགོ་བོའི་འཁོར་ལོར་ཨོཾ་ཟུང་ལ། ལག་གཡོན་གྱི་འཁོར་ལོར་སྭཱ་ཟུང་ལྔ། རྐང་པ་གཡོན་གྱི་
འཁོར་ལོར་ཨཾ་ཟུང་ལྔ། རྐང་པ་གཡས་ཀྱི་འཁོར་ལོར་ཧཱ་ཟུང་ལྔ། གནས་བཅུར་ཧཱུྃ་རེ་གསལ་བ་ཡོངས་སུ་གྱུར་པ་ལས། ལག་པ་གཡས་ཀྱི་འཁོར་ལོའི་དབུས་
ཀྱི་གདན་ལ་བཅོམ་ལྡན་འདས་རྡོ་རྗེ་མི་བསྐྱོད་པ་གཡས་རྡོ་རྗེ་ཐུགས་ཀར་འཛིན་ཅིང་གཡོན་དྲིལ་བུ་དཀུར་བརྟེན་པ། ཡུམ་རྡོ་རྗེ་དབྱིངས་ཕྱུག་མ་གཡས་དྲིལ་བུ་
དང་གཡོན་རྡོ་རྗེ་འཛིན་པས་འཁྱུད་པ། རྩིབས་བཞིའི་ཤར་དུ་སེམས་དཔའ་རྡོ་རྗེ་དང་བརྟན་མ་རྡོ་རྗེ་ཁུ་ཚུར་དཀུར་བརྟེན་པ། ལྷོར་རིན་ཆེན་རྡོ་རྗེ་རིན་ཆེན་དང་།
འབར་བ་རྡོ་རྗེ་མེ་འོད་འཛིན་པ། ནུབ་ཏུ་ཆོས་ཀྱི་རྡོ་རྗེ་པདྨ་དང༌། སྡུད་མོ་རྡོ་རྗེ་པུ་སྟི་འཛིན་པ། བྱང་དུ་ཕྲིན་ལས་རྡོ་རྗེ་ཤང་ལང་དང་། བསྐྱོད་མ་རྡོ་རྗེ་

༄༅། །བ་དན་འཛིན་པ། མགོ་བོའི་འཁོར་ལོའི་དབུས་ཀྱི་གདན་ལ། བཅོམ་ལྡན་འདས་རྣམ་པར་སྣང་མཛད་གཡས་འཁོར་ལོ་ཐུགས་ཀར་
འཛིན་ཅིང་གཡོན་དྲིལ་བུ་དཀུར་བརྟེན་པ་ཡུམ་སངས་རྒྱས་སྤྱན་མ་གཡས་དྲིལ་བུ་དང་གཡོན་འཁོར་ལོ་འཛིན་པས་འཁྱུད་པ། རྩིབས་བཞིའི་ཤར་དུ་རྡོ་རྗེ་སེམས་
དཔའ་རྡོ་རྗེ་དང་། ལ་སྱ་མ་མེ་ལོང་འཛིན་པ། ལྷོར་རྡོ་རྗེ་རྒྱལ་པོ་ལྕགས་ཀྱུ་དང་། དྷུ་པེ་མ་སྤོས་ཁང་འཛིན་པ། ནུབ་ཏུ་རྡོ་རྗེ་ཆགས་པ་མདའ་གཞུ་འགེངས་
པ་དང་། རྡོ་རྗེ་ལྕགས་ཀྱུ་མ་ལྕགས་ཀྱུ་འཛིན་པ། བྱང་དུ་ལེགས་པ་རྡོ་རྗེ་སེ་གོལ་རྡེབ་པ་དང་། རྡོ་རྗེ་སྒྲོལ་མ་རྡོར་ཕྲེང་འཛིན་པ། ལག་པ་གཡོན་གྱི་
འཁོར་ལོའི་དབུས་ཀྱི་གདན་ལ་བཅོམ་ལྡན་འདས་རིན་ཆེན་འབྱུང་ལྡན་རིན་པོ་ཆེ་ཐུགས་ཀར་འཛིན་ཅིང་གཡོན་དྲིལ་བུ་དཀུར་བརྟེན་པ། ཡུམ་མཱ་མ་ཀི་གཡས་དྲིལ་

༄༅། །བུ་དང་གཡོན་རིན་པོ་ཆེ་འཛིན་པས་འཁྱུད་པ། རྩིབས་བཞིའི་ཤར་དུ་རྡོ་རྗེ་རིན་ཆེན་རིན་པོ་ཆེའི་མྱུ་གུ་དང༌། ཕྲེང་བ་མ་ཕྲེང་བ་འཛིན་པ། ལྷོར་རྡོ་རྗེ་གཟི་
བརྗིད་ཉི་མ་དང༌། མེ་ཏོག་མ་མེ་ཏོག་འཛིན་པ། ནུབ་ཏུ་རྡོ་རྗེ་རྒྱལ་མཚན་རྒྱལ་མཚན་དང་། ཞགས་པ་མ་ཞགས་པ་འཛིན་པ། བྱང་དུ་རྡོ་རྗེ་བཞད་པ་
ཚེམས་ཀྱི་ཕྲེང་བ་སྟོན་པ་དང་། བསིལ་ཡབ་མ་བསིལ་ཡབ་འཛིན་པ། རྐང་པ་གཡོན་གྱི་འཁོར་ལོའི་དབུས་ཀྱི་གདན་ལ་བཅོམ་ལྡན་འདས་སྣང་བ་མཐའ་ཡས་
པདྨ་ཐུགས་ཀར་འཛིན་ཅིང་གཡོན་དྲིལ་བུ་དཀུར་བརྟེན་པ། ཡུམ་གོས་དཀར་མོ་གཡས་དྲིལ་བུ་གཡོན་པདྨ་འཛིན་པས་འཁྱུད་པ། རྩིབས་བཞིའི་ཤར་དུ་རྡོ་རྗེ་
ཆོས་པདྨ་ཁ་འབྱེད་པ་དང་། རྡོ་རྗེ་གླུ་ལེན་མ་པི་ཝཾ་འཛིན་པ། ལྷོར་རྡོ་རྗེ་རྣོན་པོ་རལ་གྲི་དང་། རྡོ་རྗེ་མར་མེ་མ་མར་མེ་འཛིན་པ། ནུབ་ཏུ་རྡོ་རྗེ་རྒྱུ་འཁོར་

༄༅། །ལོ་དང༌། རྡོ་རྗེ་ལྕགས་སྒྲོག་མ་ལྕགས་སྒྲོག་འཛིན་པ། བྱང་དུ་རྡོ་རྗེ་སྨྲ་བ་རྡོ་རྗེ་ལྕེ་དང༌། རྡོ་རྗེ་གསལ་བཀྲ་མ་མར་མེ་འཛིན་པ་རྐང་
པ་གཡས་ཀྱི་འཁོར་ལོའི་དབུས་ཀྱི་གདན་ལ་བཅོམ་ལྡན་འདས་དོན་ཡོད་གྲུབ་པ་གཡས་རྒྱ་གྲམ་ཐུགས་ཀར་འཛིན་ཅིང་གཡོན་དྲིལ་བུ་དཀུར་བརྟེན་པ། ཡུམ་དམ་
ཚིག་སྒྲོལ་མ་གཡས་དྲིལ་བུ་དང་གཡོན་རྒྱ་གྲམ་འཛིན་པས་འཁྱུད་པ། རྩིབས་བཞིའི་ཤར་དུ་རྡོ་རྗེ་ལས་སྣ་ཚོགས་རྡོ་རྗེ་དང༌། རྡོ་རྗེ་གར་མ་གར་བསྒྱུར་བ། 
ལྷོར་རྡོ་རྗེ་བསྲུང་བ་གོ་ཆ་དང་། རྡོ་རྗེ་དྲི་མ་བྱུག་པ་འཛིན་པ། ནུབ་ཏུ་རྡོ་རྗེ་གནོད་སྦྱིན་ཕག་རྒོད་ཀྱི་མཆེ་བ་དང༌། རྡོ་རྗེ་དྲིལ་བུ་མ་དྲིལ་བུ་འཛིན་པ། བྱང་
དུ་རྡོ་རྗེ་ཁུ་ཚུར་ཁུ་ཚུར་དཀུར་བརྟེན་པ་དང༌། རྡོ་རྗེ་རེག་མ་ལྷའི་ན་བཟའ་པཉྩལི་ཀ་འཛིན་པ། དེ་ལྟར་དཀྱིལ་འཁོར་ཆ་ལྔའི་ལྷ་ཚོགས་ཐམས་ཅད་ཀྱང་སྐུ་མདོག་

༄༅། །རིགས་ཀྱི་ཁ་དོག་ཅན་ཞི་བའི་རྒྱན་ཆས་བཅུ་གསུམ་གྱིས་མཛེས་ཤིང་ཚུལ་དགུས་བརྗིད་པ། ལུས་ཀྱི་གནས་བཅུ་ལ། སྤྱི་གཙུག་ཏུ་ཧཱུྃ་མཛད་སྔོ་སྐྱ་རང་རྟགས་
 མདའ་གཞུ། སྙིང་ཁར་རྣམ་རྒྱལ་དཀར་པོ་ཁ་ཊཾ་དང་ཏྲི་ཤུལ། ནུ་མ་གཡས་སུ་དབྱུག་པ་སྔོན་པོ་དབྱུག་པ་དང་མེ་དཔུང་། དཔུང་མགོ་གཡས་པར་གཤིན་རྗེ་
གཤེད་མཐིང་ག་བེ་ཅོན་དང་དགྲ་སྟ། སོག་སྟེང་གཡས་པ་མི་གཡོ་བ་ལྗང་དམར་སྤུ་གྲི་དང་ཞགས་པ། སོག་ཕྲག་ཏུ་རྟ་མགྲིན་དམར་པོ་རལ་གྲི་དང་སྦྲུལ་ཞགས།
སོག་སྟེང་གཡོན་པར་གཞན་གྱི་མི་ཐུབ་པ་སྔོན་པོ་བྷཉྫ་དང་རྔ་ཡབ། དཔུང་མགོ་གཡོན་པར་བདུད་རྩི་འཁྱིལ་པ་ལྗང་གུ་རྒྱ་གྲམ་དང་དྲིལ་བུ། ནུ་མ་གཡོན་དུ་
ཁམས་གསུམ་རྣམ་རྒྱལ་སེར་པོ་འཁོར་ལོ་དང་མཆེ་བ། གཤང་ཁར་སྟོབས་པོ་ཆེ་དུད་ཁ་ཐོ་བ་དང་གཏུན་ཤིང༌། ཐམས་ཅད་ཀྱང་ཞལ་གསུམ་ཕྱག་དྲུག་གིས་དང་

༄༅། །པོ་གཉིས་རྡོ་རྗེ་དང་དུང་དམར། བར་པ་གཉིས་རང་རྟགས་ཐ་མ་གཉིས་ཕུར་བུ་འདྲིལ་བ། ཞབས་བཞི་དོར་སྟབས་བགྲད་པ། གར་
དགུའི་ཉམས་ཀྱིས་སྒེག་ཅིང་དུར་ཁྲོད་རོལ་པའི་ཆས་ཅན་རང་འོད་ཀྱི་ཡུམ་ཡབ་ཀྱི་མདོག་ཅན་གཡས་འཁྱུད་སྟབས་དང་གཡོན་དུང་དམར་ཡབ་ལ་སྟོབས་པ་ཁྲོ་མོའི་
ཆས་ཅན་དང་འཁྲིལ་བ་མེ་དཔུང་འབར་བའི་དབུས་ན་བཞུགས་པའོ། །སློབ་དཔོན་གྱིས་སྦྱོར་མཚམས་ནས་སྤྲོས་པའི་འོད་ཀྱིས་དེ་དག་རྗེས་ཆགས་ཀྱི་སྦྱོར་བས་
འོད་དུ་ཞུ་བའི་རྐྱེན་གྱིས་སློབ་མ་ཡང་འོད་ཕུང་མཐིང་ཁར་གྱུར་པ་སླར་ཡང་ཀུན་བཟང་ཡབ་ཡུམ་དུ་གྱུར། དབང་རྫས་ཀུན་བཟང་ཡབ་ཡུམ་འོད་དུ་ཞུ་སྟེ་རྡོ་རྗེ་དང་།
དྲིལ་བུར་གྱུར་པ་ལག་ཏུ་གཏད་ཅིང་བསྣོལ་དུ་བཅུག་པས་ཡན་ལག་ལྔའི་རེག་ཤེས་ཀྱི་ཐིག་ལེར་ཐིམ་པར་མོས། ཨོཾ༔ ཕྱོགས་བཅུ་དུས་གསུམ་ཐམས་ཅད་ཀྱི༔

༄༅། །སྐུ་གསུང་ཐུགས་ཀྱི་རྡོ་རྗེ་ཆེ༔ དཀྱིལ་འཁོར་ཀུན་གྱི་བྱེད་པ་པོ༔ དཀྱིལ་འཁོར་ཀུན་གྱི་སྦྱིན་པར་སྤྱོད༔ བདག་གཞན་གྱི་དོན་ཐམས་ཅད་སྒྲུབ་པ་ལ་དབང་
ཐོབ་པར་བསམ་ལ་སྨོན། གསུམ་པ་བརྟུལ་ཞུགས་ཅན་ལ་ཟབ་མོའི་དབང་གསུམ་སྐུར་བ་ནི། དང་པོ་གསང་དབང་ལ། གང་ཟག་བློ་སྟོབས་ཆུང་བ་ལ་མེ་ལོང་
གི་ངོས་ནས་ཐབས་ཀྱི་རིལ་བུ་སྦྱིན་པ་ནི། སློབ་དཔོན་བཅོམ་ལྡན་འདས་རྡོ་རྗེ་སེམས་དཔའ་གསལ་བའི་གནས་ལྔར་རྒྱལ་བ་རིགས་ལྔ་དང་། ལག་པ་གཡས་ཚ
གཡོན་ཁ་དང་གསང་བའི་ཕྱི་རྣམས་སུ་ཁྲོ་བོ་བཞི་གསལ་ཞིང་། ཕྱག་རྒྱ་རྡོ་རྗེ་དབྱིངས་ཕྱུག་མའི་གནས་ལྔར་རིགས་ཀྱི་ཡུམ་ལྔ་དང་ཡན་ལག་བཞི་ལ་ཁྲོ་མོ་བཞི་
གསལ་ཞིང༌། ཡབ་ཀྱི་གསང་གནས་ཧཱུྃ་ལས་རྡོ་རྗེ་རྩེ་ལྔ་པའི་བུམ་པར་བྱང་སེམས་ཨོཾ་དཀར་པོ་གནས་པའི་བུ་ག་ཕཊ་ཀྱིས་བཀག་པའི་རྭ་ལྔ་ལ་ཉི་མར་དཔའ་བོ་

༄༅། །།འབྲུ་ལྔ། ཡུམ་མཁའ་པཾ་ལས་པདྨ་དམར་པོ་འདབ་བརྒྱད་ཀྱི་ལྟེ་བར་དམར་ཆ་ཨཾ་དམར་པོ་གནས་པའི་གེ་སར་ལ་ཨེ་དབུས་དང་འདབ་
བཞིར་ཟླ་བར་དཔའ་མོ་འབྲུ་ལྔས་མཚན་པར་གྱུར། ས་མ་ཡ་སྟྭཾ། ས་མ་ཡ་ཧོ། ཨ་ནུ་རཱ་ཀོཉཧཾ། ཨ་ནུ་ར་ག་ཡ་མེ་ཞེས་ཕན་ཚུན་བསྐུལ་ཏེ་ཛ༔ཧཱུཾ་བཾ་
ཧོས། འཁྱུད་སྡོམ་སྤྱད། སྙོམས་པར་ཞུགས་པས་བྱང་སེམས་དགའ་བཞིའི་འགྲོས་ཀྱིས་པདྨའི་སྣ་རྩེར་སངས་རྒྱས་བཞི་བཅུ་རྩ་གཉིས་གསལ་བ་ལ་མཆོད་དེ། 
མཁར་བསྐྱིལ་བས་ཉི་ཟླ་གཉིས་འདྲེས་པ་དེ་ཧཱུཾ་གི་རྣམ་པར་མེ་ལོང་ངམ་བྷནྡྷའི་སྐྱོགས་ཀྱིས་སློབ་མའི་ལྕེ་ཐོག་ཏུ་བཞག་པས་རྡོ་རྗེ་སེམས་དཔའ་གྱུར་པ་མོས། ཧོ༔
བདེ་སྟོང་ཡེ་ཤེས་མཆོག་གི་བཅུད༔ རྡོ་རྗེ་མཆུ་ཡིས་མྱོང་བ་ཡི༔ ཕུང་ཁམས་དགའ་བཞི་ཡེ་ཤེས་ཀྱིས༔ སྨིན་པའི་ཐབས་ཤེས་བདེ་བ་ཆེའོ༔ ཞེས་རྡུལ་

༄༅། །ཕྲ་རབ་ཀྱི་རྣམ་པར་རྡོ་རྗེ་སེམས་དཔའ་ཤ་སྟག་ཏུ་གྱུར་ཏེ་སྙིང་གར་ཐིམ་པས་ཆོས་ཀྱི་འཁོར་ལོའི་རྩ་འདབ་ཀྱི་རིགས་དྲུག་གི་ས་བོན་གཉིད་དང་བཅས་པ་སྦྱངས་ཏེ་དོན་
དམ་སྤྲོས་མེད་བདེ་བ་ཆེན་པོ་རྒྱུད་ལ་སྐྱེ་བར་གྱུར། གཉིས་པ་ཤེར་དབང་ལ། ཐོག་མར་སིནྡྷུའི་དཀྱིལ་འཁོར་གྱིས་དོན་མཚོན་པ་ནི། བདེ་ཆེན་ནམ་མཁའི་
པདྨོ་ནས༔ མཉམ་ཉིད་དགའ་བའི་སྦྲང་རྩི་ཡི༔ སྐལ་ལྡན་བུང་བ་འཚོ་བའི་བཅུད༔ བདེ་ཆེན་རྒྱ་མཚོའི་པདྨོར་ལོངས༔ ཞེས་བསྐུལ་ལ་བློའི་སྟོབས་ཆེན་
ཆགས་བྲལ་ལ་ཤེས་རབ་མ་གཏད་དེ་བྱིས་བློས་ནི་དཔག་པར་མི་ནུས་སོ། །ཡེ་ཤེས་ཕ་རོལ་ཕྱིན་པ་ཡི༔ བདེ་ཆེན་རྩེ་མོའི་པདྨོ་རཿ ཿདགའ་བཞི་མཆོག་གི་
དངོས་གྲུབ་ལོངས༔ མིག་དར་བྱིན་ལ་ཡང་ཞུ་བ་ནི། ཀྱེ་ཧོ བཅོམ་ལྡན་རྣལ་འབྱོར་བདག༔ ཕྱག་རྒྱ་ཤེས་རབ་དཀྱིལ་འཁོར་ལསཿ དགའ་བདེའི་ཡེ་ཤེས་དངོས་

༄༅། །གྲུབ་མཆོག༔ རྣམ་པར་གྲོལ་བའི་མཆོག་སྩོལ་ཞིག༔ མིག་དར་དབྱེ་ལ། ཚུལ་ཆོས་སྒེག་དང་ཐུན་མོང་གི མངོན་ཞེན་ལིང་ཏོག་ལྟ་
བུ་གསལ༔ བླ་མེད་བདེ་ཆེན་གསང་ཆེན་གྱིས༔ རིག་འཛིན་གསེབ་ལམ་དོན་མཐོང་ཤོག༔ ཡང་གསོལ་བ་འདེབས་པ་ནི༔ དྲི་ཆེན་དྲི་ཆུ་བདུད་རྩིའི་སྔགས་རྫས་
འཚལ༔ གསང་སྔགས་ཡེ་ཤེས་སྙིང་པོའི་དོན་འདོད་ན༔ ཟག་མེད་ཡེ་ཤེས་དགའ་བཞིའི་བདེ་བ་ཆེ༔ མཆོག་གི་དངོས་གྲུབ་དེང་འདིར་བདག་ལ་སྩོལ༔ དེ་ཆ
ནས་ཕྱག་རྒྱའི་གུང་མོ་གཡོན་དང་སློབ་མའི་གཡས་གཉིས་རཏྣའི་ཕྲེང་བས་བཅིངས་པའི་རྩེ་སློབ་དཔོན་གྱིས་བཟུང་བར་མོས་ལ། འཕྲད་ཆོག་བདེ་ཆེན་ཡེ་ཤེས་
བཅུད༔ རྡོ་རྗེ་མཆུ་ཡི་མྱོང་བ་ཡི༔ འབྲེལ་ཚད་རང་གྲོལ་ཆོས་སྐུའི་བཅུད༔ རྒྱལ་བའི་ཞིང་ཁམས་བཞི་ནས་དྲངསཿ སློབ་མ་རྡོར་སེམས་སུ་གསལ་བའི་

༄༅། །གནས་ལྔར་རིགས་ལྔ་དང༌། ལག་པ་སོགས་གོང་དུ་གསང་དབང་གི་སློབ་དཔོན་ལ་བསྐྱེད་པའི་སྐབས་ལྟར། སྙོམས་པར་ཞུགས་པའི་རྗེས་ཆགས་ཀྱི་རླུང་བསྐྱོད་གཏུམ་མོ་འབར་བའི་
རྐྱེན་གྱིས་བྱང་སེམས་བཞུས་པས་རྩ་གནས་ཐམས་ཅད་ནས་ཐིག་ལེ་གཡོས་པས་བདེ་བ་འོག་ལྡང་བའི་ཚུལ་དུ་སྐྱེས་པ་གཡོ་ལྡང་བྱང་ཆུབ་ཀྱི་སེམས་དང༌། བདེ་བ་
ཕྱི་མ་ཕྱི་མར་འཇུག་པས་སྔ་མ་སྔ་མ་འཇིག་པ་འཇིག་འཇུག་བྱང་ཆུབ་ཀྱི་སེམས། བྱང་སེམས་རྟེན་ཅན་གྱི་བདེ་བ་རང་ས་ན་གནས་པ་མེད་པའི་ཚུལ་གྱིས་གནས་པ།
གནས་པ་བྱང་ཆུབ་ཀྱི་སེམས། བདེ་བ་སྔ་མས་མཚོན་ན་ཕྱི་མར་དམིགས་ཤིང་འདུན་པ་འདུན་པ་བྱང་ཆུབ་ཀྱི་སེམས། དགའ་བཞིའི་འགྲོས་ཀྱི་ཉི་ཟླའི་དྭངས་མ་རྡོ་
རྗེ་དང་པདྨའི་རྩེར་ཞལ་མཇལ་བ་ལས་ཐབས་ཉིད་ཤེས་རབ་ཏུ་དང་ཤེས་རབ་ཐབས་སུ་སྦྱོར་བ། གཉིས་མེད་དུ་སྦྱོར་བ་སྟེ། སྦྱོར་བ་གསུམ་གྱིས་ལྷན་སྐྱེས་

༄༅། །ལག་པ་གཡས་གཡོན་ཁ་དང་གསང་བའི་ཕྱི་རྣམས་སུ་ཁྲོ་བོ་བཞི་གསལ་ཞིང་། ཕྱག་རྒྱ་རྡོ་རྗེ་དབྱིངས་ཕྱུག་མའི་གནས་ལྔར་རིགས་ཀྱི་ཡུམ་
ལྔ་དང་ཡན་ལག་བཞི་ལ་ཁྲོ་མོ་བཞི་གསལ་ཞིང་། ཡབ་ཀྱི་གསང་གནས་ཧཱུྃ་ལས་རྡོ་རྗེ་རྩེ་ལྔ་པའི་བུམ་པར་བྱང་སེམས་ཨོཾ་དཀར་པོ་གནས་པའི་བུ་ག་ཕཊ་ཀྱིས་
བཀག་པའི་རྭ་ལྔ་ལ་ཉི་མར་དཔའ་བོ་འབྲུ་ལྔ། ཡུམ་མཁའ་པཾ་ལས་པདྨ་དམར་པོ་འདབ་བརྒྱད་ཀྱི་ལྟེ་བར་དམར་ཆ་ཨོཾ་དམར་པོ་གནས་པའི་གེ་སར་ལ་ཨེ་དབུས་
དང་འདབ་བཞིར་ཟླ་བར་དཔའ་མོ་འབྲུ་ལྔས་མཚན་པར་གྱུར། ས་མ་ཡ་སྟྭཾ། ས་མ་ཡ་ཧོ། ཨ་ནུ་རྭ་ཀོ྅ཧཾ། ཨ་ནུ་ར་ག་ཡ་མེ་ཞེས་ཕན་ཚུན་བསྐུལ་ཏེ་
ཛཧཱུྃ་བཾ་ཧོས། འཁྱུད་སྡོམ་སྤྱད། སྙོམས་པར་ཞུགས་པས་སོགས། །

༄༅། །དགའ་ཉམས་སུ་མྱོང་བ་མཐར་ཕྱིན་བྱང་ཆུབ་ཀྱི་སེམས་ཏེ་སེམས་ལྔའི་རིམ་པས་ཡས་དབབ་ཀྱི་བདེ་ཆེན་ཡེ་ཤེས་རྒྱུད་ལ་སྐྱེས་པར་མོས།
 གསུམ་པ་དབྱེར་མེད་བདེ་བ་ཆེན་པོའི་དབང་ནི། དེ་ལྟར་ཡས་དབབ་ཀྱི་དགའ་བ་བཅུ་དྲུག་གི་འགྲོས་ཀྱིས་ཕྱིན་པའི་ཉི་ཟླ་ཟུང་དུ་འབྲེལ་བས་མཚན་སོ་གཉིས།
ཟླ་བའི་ཐིག་ལེ་བཅུ་དྲུག་རེ་རེ་ལ་ཡེ་ཤེས་ལྔའི་ཉམས་དང་ལྡན་པས་དཔེ་བྱད་བརྒྱད་ཅུ་རྫོགས་ཤིང་མངོན་ཤེས་དྲུག་ཀྱང་ཤར་ནས་ཡུམ་གྱི་རྩ་ཁ་ཁ་མུ་ཁའི་རྩེར་ཉི་ཟླ་ཆ
འདྲེས་ཤིང་འཁྱིལ་བ་རྡོ་རྗེ་ནོར་བུ་བསྟིམས་ཧཱུཾ་ཞེས་གྱེན་དུ་དྲངས་ཏེ་མས་བརྟན་གྱི་དགའ་བཞིའི་ཡེ་ཤེས་མྱོང་བའི་དགའ་བཞིའི་ཡེ་ཤེས་རེ་རེ་ལ་དགའ་བཞི་སྟེ་བཅུ་
དྲུག་གི་དང་པོ་བཞིས་ཚོགས་ལམ་དང་དེ་ནས་རེ་རེས་སྦྱོར་མཐོང་། དེ་ནས་དགུས་སྒོམ་ལམ་ས་དགུ་རྫོགས་ཏེ། བཅུ་དྲུག་གི་མཐའ་མ་རང་བཞིན་ལྷན་ཅིག་

༄༅། །སྐྱེས་པའི་བདེ་བ་ཆེན་པོའི་ཡེ་ཤེས་ཁྱད་པར་ཅན་རྒྱུད་ལ་སྐྱེས་པ་སྣང་སྟོང་གི་མཐའ་མ་སྒྲིབ་པར་གསལ་བ་ཀུན་ཏུ་འོད་དང་། མི་ཤིགས་པའི་དྭངས་མ་ལུས་ཐམས་
ཅད་ཁྱབ་ཅིང་བརྟན་པས་འཁོར་བའི་སྐྱོན་གྱིས་མ་གོས་པས་པདྨ་ཅན་དང་། རྟོག་ཚོགས་སྐུ་དང་ཡེ་ཤེས་སུ་འབྱམས་ཀླས་པས་ཡི་གེ་འཁོར་ལོའི་ས་རྫོགས་པར་མོས་
ལ༑ དེ་ཉིད་སྤྲུལ་པའི་ཞིང་ནས་སྤྲུལ་པའི་སྐུ༔ ཆོས་དབྱིངས་ཞིང་ནས་བདེ་ཆེན་ཆོས་ཀྱི་སྐུ༔ ལོངས་སྐུའི་ཞིང་ནས་དག་པ་ལོངས་སྤྱོད་རྫོགས༔ བདེ་
ཆེན་ངོ་བོ་ཉིད་ཀྱི་སྐུ་འགྲུབ་བོ༔ དེ་ལྟར་དབང་མ་བླང་བར་གཞན་ལ་བསྐུར་བར་མི་ནུས་པ་དང་༔ དབང་ཡོངས་སུ་རྫོགས་ན་ལམ་མི་བསྐྱོད་པས་དེ་ལྟར་བསྐུར་
རོ༔ དེ་ལྟར་ཟབ་མོའི་དབང་གསུམ་སྐུར་བས་ཐུན་མོང་མ་ཡིན་པའི་རྫོགས་རིམ་རྣམས་ཉན་སྒོམ་ནུས་པའི་སྐལ་བ་ཅན་དུ་བྱས་པ་ཡིན་ནོ། །དེ་ནས་དབང་མ་

༄༅། །ཐོབ་པའི་སྐྱོན་ནི། སློབ་དཔོན་མཉེས་པར་མ་བྱས་ཤིང༌། །དབང་རྣམས་ཐོབ་པར་མ་བྱས་པར། །ཉན་པ་ལ་སོགས་རྩོམ་པ་རྣམས།།
འབྲས་བུ་མེད་ཅིང་བརླག་པར་འགྱུར། །ཕན་ཡོན་ནི། དུས་འདི་ཕྱིན་ཆད་རྒྱལ་བའི་སྲས། །ངན་སོང་ཐམས་ཅད་མེད་པ་དང༌། །ཚེ་རིང་བདེ་བ་ཕུན་སུམ་
ཚོགས། །མཐོ་རིས་ཐར་པའི་བདག་པོར་འགྱུར། །དེས་དངོས་གཞི་སོང་ནས་རྗེས་ལ་བཞི་ལས་དབང་རྟགས་བྱིན་ཏེ་བཀའ་བསྒོ་བ་ནི། ལག་ཏུ་རྡོ་རྗེ་གཏད་གསོར་
བཅུག་ལ། སངས་རྒྱས་ཀུན་གྱི་རྡོ་རྗེའི་དབང་། །དེ་རིང་ཁྱོད་ལ་བསྐུར་བར་བྱ། །སངས་རྒྱས་ཀུན་དུ་རབ་བསྒྲུབ་ཕྱིར། །རྡོ་རྗེ་འདི་ནི་ཁྱོད་ཀྱིས་ལོངས། །
དྲིལ་བུ་དཀྲོལ་དུ་བཅུག་ལ། རྡོ་རྗེ་དྲིལ་བུ་རིག་པ་འཛིན། །ཐབས་དང་ཤེས་རབ་དབང་ཆེན་ཏེ། །མྱ་ངན་འདས་དང་འཁོར་བ་ཡི། །ཆོས་ལ་འདོད་བཞིན་དབང་

༄༅། །བསྐུར་རོ། །དེ་ནས་སླར་ཡང་རྡོར་དྲིལ་སྦྱིན་ལ་གསོར་བ་དང་འབྲེལ་དུ་བཅུག བཛྲ་གྷནྡྷེ་ཨ་བྷི་ཥིཉྩ་ཧྲཱིཿ གཉིས་པ། བུམ་པ་གཏད་ལ། དབུ་རྒྱན་ཅོད་པཎ་ཕྲེང་བ་དང༌། །གོ་
ཆ་རྒྱལ་མཚན་ཕྱག་རྒྱ་དང༌། །གདུགས་དང་བུམ་པ་བཟའ་བཏུང་དང་། །སྙིང་པོ་ལྔ་ཡི་དབང་བསྐུར་ན། །དུས་འདི་ཕྱིན་ཆད་རྒྱལ་བའི་སྲས། །ངན་སོང་
ཐམས་ཅད་མེད་པ་དང༌། །ཚེ་རིང་བདེ་བ་ཕུན་སུམ་ཚོགས། །མཐོ་རིས་ཐར་པའི་བདག་པོར་གྱུར། །ཞེས་བུམ་ཆུ་བླུད། ཏིཥྛ་བཛྲ། ཞེས་དབང་རྣམས་བརྟན་པར་
བྱ༑ བདེན་སྟོབས་སྔོན་འགྲོས། བདག་རྡོ་རྗེ་སློབ་དཔོན་ཆེ་ལ་སོགས་པའི་སློབ་བུ་རྣམས་ལ་སྒྱུ་འཕྲུལ་དྲྭ་བའི་དབང་བསྐུར་བས། དུས་འདི་ཕྱིན་ཆད་ངན་
སོང་གསུམ་ལ་སོགས་པའི་སྡུག་བསྔལ་ཐམས་ཅད་དང་བྲལ་ནས་མཐོ་རིས་ཀྱི་བདེ་བ་ཕུན་སུམ་ཚོགས་པ་དང་ལྡན་ཏེ། དེ་ལས་ཀྱང་རྒྱལ་བའི་སྲས་རིགས་ཕུན་

༄༅། །སུམ་ཚོགས་པའི་སྲས་སུ་ངེས་པར་དབང་གི་འབྲས་བུ་མ་ལུས་པ་ལ་དབང་ཐོབ་ནས། སྲིད་པའི་སེམས་ཅན་མཐའ་དག་གི་དོན་ཡོངས་
སུ་རྫོགས་པར་བྱེད་པར་གྱུར་ཅིག ཡུལ་ཕྱོགས་འདི་ལ་སོགས་ཏེ་རྒྱལ་ཁམས་ཐམས་ཅད་དུ་དུས་ཀྱི་འཁྲུག་པ་ཞི་བར་གྱུར་ཅིག མཚོན་གྱི་བསྐལ་པ་ཉམས་པར་
གྱུར་ཅིག མི་ནད་ཕྱུགས་ནད་ཐམས་ཅད་རྒྱུན་ཆད་པར་གྱུར་ཅིག ཆར་ཆུ་དུས་སུ་འབབ་པར་གྱུར་ཅིག ལོ་ཕྱུགས་རྟག་ཏུ་ལེགས་ཏེ་སེམས་ཅན་ཐམས་ཅད་
ལ་བདེ་སྐྱིད་ཕུན་སུམ་ཚོགས་པའི་སྐལ་བ་དང་ལྡན་པར་གྱུར་ཅིག གསུམ་པ་ལུས་བླུ་བ་ནི། རྗེས་ཟློས་བུ། གཉིས་མེད་རྒྱལ་བའི་མཆོག་ལ་རབ་གནས་ཤིང་། །སྐུ་
གསུང་ཐུགས་ཀྱི་རོལ་པ་ཅིར་སྟོན་པའི། །བླ་མེད་སྨན་པའི་རྒྱལ་པོ་དགོངས་སུ་གསོལ། །ཟང་ཟིང་རྫས་ཀྱི་དགོངས་པ་མ་བྲེལ་ཡང༌། །བདག་འཛིན་སྡུག་

༄༅། །བསྔལ་རྟོག་པས་བཅིངས་པ་ཡིས། །འཁོར་བའི་འདམ་རྫ་བ་ཀློང་ནས་དྲངས་བའི་ཕྱིར།།འབྱོར་བའི་དམིགས་པས་མཆོད་པ་བཞེས་སུ་གསོལ། །དེས་སྒྱུ་
འཕྲུལ་གསང་བ་ཡོངས་ཁོལ་གྱི་དབང་རྣམས་ལེགས་པར་གྲུབ་པ་ཡིན་ནོ། །བཀྲ་ཤིས་ནི།ཨོཾ༔ སྟོང་ཞིང་བདག་མེད་ཀ་དག་ལྷུན་གྱིས་གྲུབ༔ ཀུན་ཏུ་བཟང་
པོའི་བཀྲ་ཤིས་གང་ལགས་པ༔ དམ་པ་དེས་ཀྱང་དེང་འདིར་བདེ་ལེགས་ཤོག༔ ཨཿ གསལ་འཚེར་ལྷུན་སྡུག་གཟི་བརྗིད་འོད་ཟེར་འཕྲོ༔ རིག་ལྔ་ཡབ་
ཡུམ་བཀྲ་ཤིས་གང་ལགས་པ༔ དམ་པ་དེས་ཀྱང་དེང་འདིར་བདེ་ལེགས་ཤོག༔ ཧྲཱིཿ ཐུགས་རྗེའི་རྒྱུན་གྱིས་རིགས་དྲུག་གནས་ནས་འདྲེན༔ སྤྲུལ་སྐུ་ཐུབ་
དྲུག་བཀྲ་ཤིས་གང་ལགས་པ༔ དམ་པ་དེས་ཀྱང་དེང་འདིར་བདེ་ལེགས་ཤོག༔ ཧྲཱིཿ སྟོང་ཉིད་སྙིང་རྗེས་འཁོར་བའི་འགྲོ་བ་སྐྱོབ༔ སེམས་དཔའ་སེམས་

༄༅། །མའི་བཀྲ་ཤིས་གང་ལགས་པ༔ དམ་པ་དེས་ཀྱང་དེང་འདིར་བདེ་ལེགས་ཤོག༔ ཛ༔ ཕྲིན་ལས་རྣམ་བཞིས་གདུལ་བྱའི་རེ་བ་སྐོང་༔
སྒོ་བ་སྒོ་མའི་བཀྲ་ཤིས་གང་ལགས་པ༔ དམ་པ་དེས་ཀྱང་དེང་འདིར་བདེ་ལེགས་ཤོག༔ ཧྲཱིཿ སྣ་ཚོགས་ཐབས་ཀྱིས་ལོག་འདྲེན་རཱུ་ཏྲ་འདུལ༔ ཁྲག་འཐུང་
ལྔ་བཅུའི་བཀྲ་ཤིས་གང་ལགས་པ༔ དམ་པ་དེས་ཀྱང་དེང་འདིར་བདེ་ལེགས་ཤོག༔ ཧྲཱིཿ སྐྱེ་འཆི་མེད་པ་ཚེ་ཡི་རིག་འཛིན་བརྙེས༔ པདྨ་འབྱུང་གནས་
བཀྲ་ཤིས་གང་ལགས་པ༔ དམ་པ་དེས་ཀྱང་དེང་འདིར་བདེ་ལེགས་ཤོག༔ ཨཱཿ མཐོང་ཐོས་དྲན་རེག་སྐད་ཅིག་སངས་རྒྱས་ཐོབ༔ དགོངས་པ་རང་གྲོལ་
བཀྲ་ཤིས་གང་ལགས་པ༔ དམ་པ་དེས་ཀྱང་དེང་འདིར་བདེ་ལེགས་ཤོག༔ གཞི་ཡི་བཀྲ་ཤིས་རང་རྒྱུད་འདུལ་བར་ཤོག༔ ལམ་གྱི་བཀྲ་ཤིས་གཞན་རྒྱུད་གྲོལ་

༄༅། །བར་ཤོག༔ འབྲས་བུའི་བཀྲ་ཤིས་གཞི་ཐོག་སྨིན་པར་ཤོག༔ དམིགས་མེད་མཐའ་བྲལ་ལྟ་བའི་བཀྲ་ཤིས་ཤོག༔ ཡེངས་མེད་རྐྱེན་ཐུབ་སྒོམ་པའི་བཀྲ་ཤིས་
ཤོག༔ ཕྱོགས་མེད་རྣམ་རྒྱལ་སྤྱོད་པའི་བཀྲ་ཤིས་ཤོག༔ སྐུ་གསུམ་ལྷུན་གྲུབ་འབྲས་བུའི་བཀྲ་ཤིས་ཤོག༔ རྗེས་དམ་ཚིག་ཁས་བླང་སོགས་སྤྱི་ལྟར་བྱ༔
ཚོགས་ལ་རོལ་པ། ཞུ་ལན་བཅས་དང་། ལྷག་མ། ཨ་ཀཱ་རོས་ཞལ་ཆབ་བྲན་དང་། ཐོ་གྱིས་ལྷག་མགྲོན་སྤྱན་དྲངས་ཏེ། ཡེ་ཤེས་ལྷག་མ་འཇིག་རྟེན་སྲུང་མས་བཞེས༔ བྷོ་བྷོ་ཧཱུྃ་ཕཊཿ
 ཅེས་བསྔོས། གཏོར་སྐྱོངས་བྱ། གཏོར་མ་འབྲུ་གསུམ་གྱིས་བརླབས་ལ༔ ཧྲཱིཿ ཐབས་ཤེས་སྒྱུ་མའི་ལྷ་ཚོགས་དབྱིངས་ནས་བཞེངས༔ དུག་གསུམ་དགྲ་བགེགས་སྐུ་གསུམ་ཀློང་
དུ་བཟློག༔ ཧྲཱིཿ  ཐོག་མེད་དུས་ནས་ད་ལྟ་མ་འོངས་ཚེ༔ སྐུ་གསུམ་བདེ་གཤེགས་སྤྱན་སྔར་རང་མདངས་འཁོར༔ བརྗོད་མེད་བློ་འདས་ཆོས་འཁོར་རྟག་

༄༅། །བསྐོར་ཚེ༔ རིག་རྩལ་མཁའ་འགྲོ་དམ་ཅན་ཁས་བླངས་བཞིན༔ འཁོར་བ་རུ་བཟློག་ཡེ་ཤེས་དབྱིངས་བསྒྲལ་བའི༔ ཕྲིན་ལས་
སྒྲུབས་ཤིག་མ་མོ་བརྟན་མའི་ཚོགས༔ བཀའ་དང་དམ་ལ་མ་འདའ་ས་མ་ཡཱ༔ དེ་ལྟར་སྙིགས་མའི་སེམས་ཅན་གདུལ་དཀའི་དུསཿ རྫོགས་ཆེན་རྣལ་འབྱོར་
ཀློང་གསལ་སྙིང་པོ་ལ༔ རང་བྱུང་རིག་པ་སྐུ་གསུམ་སྟོན་པ་ཡིས༔ རྒྱུད་སྡེའི་དོན་ཚིག་བརྗོད་བྲལ་བསྟན་པའི་ཚེ༔ སྲུང་མ་དམ་ཅན་རྒྱ་མཚོའི་ཁས་བླངས་
བཞིན༔ ཕྲིན་ལས་སྒྲུབས་ཤིག་མ་མོ་བརྟན་མའི་ཚོགས༔ བཀའ་དང་དམ་ལ་མ་འདའ་ས་མ་ཡཱ༔ མནན་པ་ནི། ཧྲཱིཿ ཆོས་དབྱིངས་ཡེ་ཤེས་ཆེན་པོའི་མཁའ་
དབྱིངས་སུ༔ གཉིས་མེད་རྟོག་ཚོགས་མ་ལུས་སྭ་བྷ་ཡ་ནན༔ རྟ་བྲོ་ནི༔ ཞི་ཁྲོའི་གར་ནི་འཁོར་འདས་དབྱིངས་སུ་བསྒྱུར༔ ཀུན་རྫོབ་འཁྲུལ་པའི་གདོན་ཚོགས་

༄༅། །ཐལ་བར་རློག༔ མདུན་གྱི་ཡེ་ཤེས་པར་གཏང་རག་གི་མཆོད་བསྟོད་དང་ནོངས་བཤགས་སུ་ཡི་གེ་བརྒྱ་པ་ལན་གསུམ་རས་བྲིས་ལ་བརྟན་བཞུགས། རྡུལ་ཚོན་དང་ཚོམ་བུ་ཡིན་ན་གཤེགས་གསོལ་བྱ། བསྔོ་བ་ནི། ཧྲཱིཿ
འདུས་དང་འདུས་བྱས་ཀུན་རྫོབ་དོན་དམ་ཆོས༔ ཐམས་ཅད་བྱང་ཆུབ་ཆེན་པོའི་རྒྱུར་བསྔོའོ༔ སྨོན་ལམ་ནི། ཧྲཱིཿ༔ འཁོར་བར་གནས་པའི་སེམས་ཅན་མ་ལུས་
ཀུན༔ མ་ལུས་ཕྱམ་གཅིག་སངས་རྒྱས་ཐོབ་པར་ཤོག༔ གཤེགས་བསྡུ་ནི། འདིར་ནི་གཟུགས་དང་སོགས་ཀྱིས་རས་བྲིས་ལ་བསྟིམ། རྡུལ་ཚོན་ཚོམ་བུའི་ཕྱོགས་ལ། ཨོཾ༔ ཁྱེད་
ཀྱིས་སེམས་ཅན་དོན་ཀུན་མཛོད༔ སོགས། བཛྲ་མུ༔ རང་བཞིན་ཡེ་ཤེས་ཀྱི་འཁོར་ལོ་ཆོས་ཀྱི་དབྱིངས་སུ་གཤེགས་པར་བསམ། དམ་ཚིག་གི་འཁོར་ལོ་
མཐའ་ནས་རིམ་གྱིས་ཡལ་ཏེ། ཐུགས་སྲོག་ན་ད་མི་དམིགས་པར་བཞག སླར་ཡང་སྣང་གྲགས་འགྱུ་གསུམ་ལྷ་སྔགས་འོད་གསལ་གྱི་འཁོར་ལོ་སད་པར་མོས་ཏེ།

༄༅། །ཧྲཱིཿ བདག་དང་དམ་ཚིག་ཡེ་ཤེས་གཉིས་མེད་ལྷ༔ ནམ་ཡང་མི་བཏང་ཡུན་དུ་བརྟན་
པར་གྱིས༔ ཏིཥྛ་བཛྲ་ས་མ་ཡ་ཧྲཱིཿ ཞེས་ལས་ཀྱི་རྗེས་མི་མངོན་པས་བླ་མེད་སྐོར་གསུམ་གྱི་སྟ་གོན་ལ་འཇུག་པར་བྱའོ། །སྒེར་དུ་འདི་ཉིད་
སྐུར་བ་ལྟ་བུ་ལ་སྟ་གོན་སྔོན་དུ་འགྲོ་དགོས་པ་གསང་བ་སྤྱིའི་འགྲོས་ཀྱི་ཕྱིར་དེ་ཚེ་བཀའ་མའི་དཀྱིལ་འཁོར་རྒྱ་མཚོར་འཇུག་པའི་གྲུ་ཆེན་ལྟར་མཛད་ན་ལེགས་སྙམ་པ་ཁོ་
བོའི་ཀུན་རྟོག་གི་རྙོག་མར་ཤར་རོ། །དགེའོ།། །།

༄༅། །སྡེ་ཚན་བབས་ཀྱིས་འདི་ལྟར་བྲིས་པ་ཡིན་ལ། ཐུགས་ཆེན་ཚོགས་ཆད་བརྟན་བཏང་ཚེ་དེས་འཐུས་རྒྱུ་བྱས་ན་ལེགས་ཤིང་། དེ་ཕྱིར་ཐུགས་ཆེན་གྱི་སྒྲུབ་པ་དང་ཚེ་སྒྲུབས་ཀྱི་སྟ་གོན་ལ་འདི་ནས་འཇུག་སྟེ་
དབང་རྣམས་སྤེལ་བར་བྱའོ། །གལ་ཏེ་འདིར་བཞག་དགོས་བྱུང་ཚེ་ཚོགས་མཆོད་བསྡུས་པ་ནི། རཾ་ཡཾ་ཁཾ། གཟུང་འཛིན་རབ་སྦྱངས་ཡེ་ཤེས་བདུད་རྩིར་གྱུར། ཨོཾ་ཨཱཿཧྲཱིཿ ཧྲཱིཿ གཟུང་
འཛིན་གཉིས་སྣང་རང་གྲོལ་གཙང་སྨེ་བྲལ། །དྲི་མེད་ཡེ་ཤེས་ཡོན་ཏན་བདུད་རྩིར་གྱུར། ཨོཾ་ཨཱཿཧཱུཾ་ཧྲཱིཿ ཧྲཱིཿ སྐྱེ་མེད་ཀློང་ལས་འགགས་མེད་ཡེ་ཤེས་
ལྷ༑གཉིས་མེད་ཚོགས་ལ་རོལ་ཕྱིར་གཤེགས་སུ་གསོལ། །བསྐང་བ་ནི། ཉམས་པ་བསྐང་ཕྱིར་འབྱོར་ཚོགས་མཆོད་སྤྲིན་གྱིས། །བདེ་གཤེགས་རྒྱལ་བ་
རྒྱ་མཚོའི་ཐུགས་དམ་བསྐང་། །བླ་མ་ཡི་དམ་མཁའ་འགྲོའི་ཐུགས་དམ་བསྐང་། །གནས་གཏེར་ཆོས་སྐྱོང་རྣམས་ཀྱི་ཐུགས་དམ་བསྐང༌། །ཐུགས་དམ་

༄༅། །བསྐང་གྱུར་དབང་དང་དངོས་གྲུབ་སྩོལ། །བསྐང་བྱ་སྐོང་བྱེད་དབྱེར་མེད་རང་གྲོལ་ཀློང་། །དོན་གྱི་འགྱོད་ཚངས་བཤགས་པའི་སྐུར་བལྟའོ། །ས་མ་ཡཱ།
གཉིས་འཛིན་བདག་འཛིན་གསོད་པའི་བམ་རོའི་ཚོགས། །བདེ་གཤེགས་ཡེ་ཤེས་མཁའ་འགྲོ་བསྲུང་མས་བཞེས།། ཁ་ཁ་ཁཱ་ཧི་ཁཱ་ཧི། འདིའི་འགྲོས་ཀྱི་རྗེས་
ཆོག་ཀྱང་སྤྲེལ་ཚེ་ཐུགས་ཆེན་གྱིས་འཐུས་དགོས་པ་ཡིན་ནོ། །དགེའོ། །བཀྲ་ཤིས།།

།སྐོར་ཚོ་བདུན་པ་ཡབ་བཀའ་ཐུགས་རྗེ་ཆེན་པོ་དང་།ཡུམ་བཀའ་
གསང་བ་ཡེ་ཤེས་ཀྱི་དབང་བཞུགས་སོ། །

༄༅། ། དེ་ནས་སྐོར་ཚོ་བདུན་པ་ཤིང་སྒོ་གངས་ཀྱི་རྭ་བའི་གསང་བ་བྲག་གི་ཐེམ་བར་དང་།སྦག་
མཚོ་ནས་སྤྱན་དྲངས་པའི་ཡབ་བཀའ་ཐུགས་རྗེ་ཆེན་པོ་དང་།ཡུམ་བཀའ་གསང་བ་ཡེ་ཤེས་ཀྱི་དབང་། སྨིན་ལམ་སྟབས་
གཅིག་པ་ཉིད་ལ། བཤམས་བཀོད། སྒྲུབ་པ། དབང་བསྐུར་དངོས་སོ། །དང་པོ་ཟུར་དུ་གསལ་ཞིང་། གཉིས་
པ་ནི། ཐོག་མར་ལུས་དྲང་པོར་བསྲངས། ཐེག་ཆེན་གྱི་ཀུན་སློང་དག་པས་གསོལ་བ་འདེབས་པ་ནི། ཧྲཱིཿཡེ་

༄༅།   །ཤེས་སྐྱེ་མེད་སྣང་བ་མཐའ་ཡས་དང་༔ མ་འགགས་ལོངས་
སྐུ་ཐུགས་རྗེ་ཆེན་པོ་དང་༔ ཚད་མེད་སྤྲུལ་སྐུ་པདྨ་འབྱུང་གནས་ལ༔ གསོལ་བ་
འདེབས་སོ་ཐུགས་རྗེས་བྱིན་གྱིས་རློབས༔ དབྱིངས་གཞི་ངང་ཉིད་ཤེས་རབ་ན་བཟའ་
དཀར༔  ལམ་གྱི་ཆོ་འཕྲུལ་གསང་བའི་ཡེ་ཤེས་མོ༔ འབྲས་བུ་གར་དབང་བདེ་

༄༅། །ཆེན་མཚོ་རྒྱལ་ལ༔ གསོལ་བ་འདེབས་སོ་ཐུགས་རྗེས་བྱིན་གྱིས་རློབས༔ དཀྱིལ་འཁོར་ངོ་བོའི་དབང་ཕྱུག་ལོ་ཙཱ་བ༔ རང་བཞིན་ཡོངས་ལ་མངོན་སྣང་
ཟབ་གཏེར་བདག ཐུགས་རྗེས་གང་འདུལ་ལུང་ཟིན་ཆོས་བདག་ལ༔ གསོལ་བ་འདེབས་སོ༴ བྱམས་པ་ཆེན་པོ་རྒྱལ་བའི་ཆོ་འཕྲུལ་གྱི༔ སྙིང་རྗེས་
བསྟན་འགྲོ་བུ་བཞིན་སྐྱོང་མཛད་པའི༔ བྱང་སེམས་བརྒྱུད་རིམ་རྩ་བའི་བླ་མ་ལ༔ གསོལ་བ་འདེབས་སོ་ཐུགས་རྗེས་བྱིན་གྱིས་རློབས༔ ཡང་གསང་བླ་
མེད་ཐུགས་རྗེ་ཆེན་པོ་ཡི༔ ལམ་གྱི་སྨིན་གྲོལ་བསྐྱེད་རྫོགས་འབྲས་བུ་ཡི༔ བཅུད་འཛིན་བཀའ་ཡི་སྲུང་མ་དང་བཅས་ལ༔ གསོལ་བ་འདེབས་སོ་ཐུགས་
རྗེས་བྱིན་གྱིས་རློབས༔ སྔོན་སྦྱངས་ལས་འཕྲོ་ཅན་ལ་སྐལ་བཟང་གི༔ ཡང་གསང་བླ་མེད་ལམ་བཟང་བསྐྱེད་རྫོགས་ཀྱི༔ བསྒྲུབ་ཅིང་གྲུབ་པའི་འབྲས་བུ་

༄༅། །མངོན་གྱུར་ནས༔ རང་གཞན་དོན་གཉིས་མྱུར་དུ་ལྷུན་གྲུབ་ཤོག༔ འཇུག་པའི་སྐྱབས་སུ་འགྲོ་བ་ནི། ན་མོ༔ མ་གྱུར་འགྲོ་བ་མ་ལུས་ཀུན༔
ཐུགས་རྗེ་ཆེན་པོར་སྐྱབས་སུ་མཆི༔ དེ་ནས་བྱང་ཆུབ་སེམས་བསྐྱེད་ནི། འགྲོ་ཀུན་སྡུག་བསྔལ་ལས་སྒྲོལ་ཕྱིརཿ ཐུགས་རྗེ་ཆེན་པོ་བསྒོམ་པར་བྱ༔ བཀའ་བསྒོ་ནི། ཧྲཱིཿ
ཐུགས་རྗེ་ཆེན་པོའི་གསང་ཆེན་ཡེ་ཤེས་ལ༔ མི་དབང་ལོག་འདྲེན་ཚོགས་རྣམས་རང་སར་དེངས༔ ཧྲཱིཿ ཐུགས་རྗེ་ཆེན་པོའི་གསང་ཆེན་ཡེ་ཤེས་ཀྱི༔ ཡེ་
ཤེས་ཆོས་སྐུའི་མཚམས་ཀྱི་རོལ་པའོ༔ ཧྲཱིཾཿཧྲཱིཿཧྲཱི༔ བྱིན་དབབ་པ་ནི། ཧྲཱིཿ ཆོས་སྐུ་སྣང་མཐའ་ལོངས་སྐུ་སྤྱན་རས་གཟིགས༔ པདྨ་འབྱུང་གནས་རིག་
འཛིན་བརྒྱུད་པར་བཅས༔ དཀྱིལ་འཁོར་ལྷ་ཚོགས་རྣམས་ཀྱི་བྱིན་ཆེན་ཕོབ༔ མཆོག་ཐུན་གྲུབ་པ་བརྒྱད་ཀྱི་དངོས་གྲུབ་སྩོལ༔ ཨ་བེ་ཤ་ཡ་ཨ་ཨཱ༔ མཆོད་པ་

༄༅། །བྱིན་རླབས་ནི། ཨོཾ༔ མཆོད་ཡོན་མེ་ཏོག་སྤོས་མེ་དྲི་ཞལ་རོལཿ ཨཱཿགཟུགས་སྒྲ་དྲི་རོ་རེག་ཆོས་ལྷ་མོའི་ཚོགས༔ ཧཱུྃ་སྨན་དང་རཀྟ་གཏོར་མ་བྱང་ཆུབ་སེམས
ཧ་ཧོ་ཧྲཱིཿ ཀུན་བཟང་མཆོད་པའི་སྤྲིན་གྱི་ཕུང་པོར་གྱུརཿ དམ་ཚིག་བཟུང་བ་ནི། ཧྲཱིཿ དོན་གཉིས་ཕྱག་རྒྱ་ཆེན་པོ་བསྒྲུབ་པ་དང་༔ ཚོགས་གཉིས་མཆོད་
འབུལ་དགྱེས་པ་བསྐང་བ་དང་༔ འདོད་པའི་དངོས་གྲུབ་ཕྲིན་ལས་བསྐུལ་པ་སོགསཿ དམ་ཚིག་ཏིང་ངེ་འཛིན་གྱི་ཕྱག་རྒྱ་བཟུང་༔ ས་མ་ཡ་ཧཱུཾཿདངོས་གཞི་ལ།།
ཏིང་ངེ་འཛིན་བསྐྱོད་ཅིང་སྤྱན་འདྲེན་དབང་བསྐུར་དང་༔ བཞུགས་གསོལ་ཕྱག་འཚལ་མཆོད་འབུལ་བསྟོད་པ་དང༌། ཛཔ་དང་ཕྲིན་ལས་ཁ་བསྒྱུར་ཚོགས་མཆོད་ཀྱིས༔ དང་པོ་ཏིང་འཛིན་རྣམ་གསུམ་ནི། འཁོར་འདས་མཉམ་
ཡང་དེ་བཞིན་ཉིད་དབྱིངས་ལས༔ ཀུན་སྣང་ཐུགས་རྗེ་ཆེན་པོར་བཞེངས་པ་ཡི༔ འགྲོ་རྣམས་སྲིད་པར་མི་བཞག་དྲངས་བའི་ཕྱིར༔ ཐུགས་རྗེ་ཆེན་པོ་རྒྱུ་ཡི་

༄༅། །སེམས་དཔར་ཤར༔ བཛྲ་ཙིཏྟ་ཧྲཱིཿ གཞལ་ཡས་ལྷ་བསྐྱེད་ནི། བྷྲཱུཾཿ ཡེ་ཤེས་མེ་རི་འཇའ་འོད་འཁོར་ཡུག་དབུསཿ དག་པ་ཡུམ་ལྔའི་
མཁའ་ཀློང་རྣམ་པར་དག༔ གཟུགས་ཕུང་ཧཱུཾ་ལས་རྣམ་སྣང་གཞལ་ཡས་ཁང་༔ ཡེ་ཤེས་རྩིགས་པ་ཚད་མེད་ལོགས་དང་སྒོ༔ རྣམ་ཐར་ཀ་བ་རྫུ་འཕྲུལ་རྟ་
བབས་དང་༔ ཐེག་རྫོགས་འཁོར་ལོ་ལམ་གོལ་སྐྱོབ་བྱེད་ཐོག༔ ཐབས་དང་ཤེས་རབ་འབྲེལ་བའི་ཉི་ཟླའི་མཐོངས༔ ཐེག་རྫོགས་ས་ལམ་མཚན་རྫོགས་
གཞལ་ཡས་དབུས༔ མཚན་རྫོགས་པདྨ་ཉི་ཟླའི་གདན་སྟེང་དུ༔ ཧྲཱིཿ བདག་སྣང་ངོ་བོ་ཧྲཱིཿཡིག་དམར་པོ་ལས༔ བདག་ཉིད་ཐུགས་རྗེ་ཆེན་པོ་སྐུ་མདོག་
དམརཿ ཡང་གསང་བླ་མེད་སྐུ་གསུམ་དབྱེར་མེད་ཀྱི༔ རིགས་ཀྱིས་འགྲོ་འདུལ་པད་ཕྲེང་ཐུགས་ཀར་འདྲེན༔ གཡོན་པས་པད་སྟེང་བདུད་རྩི་ཚེ་བུམ་འཛིན༔

༄༅། །གསང་ཡེ་དམར་མོ་དགའ་བའི་ཉམས་ལ་རོལ༔ ཨུཏྤལ་ཡེ་ཤེས་བདུད་རྩིས་དགྱེས་པ་བསྐངས༔ ཡོན་ཏན་མ་འདྲེས་དར་དང་རིན་ཆེན་བརྒྱན༔ གཉིས་མེད་
ཟུང་འཇུག་རྡོ་རྗེ་སྐྱིལ་ཀྲུང་བཞུགསཿ ཡེ་ཤེས་རྣམ་ལྔའི་རང་མདངས་རྒྱལ་བ་ལྔ༔ རིགས་དྲུག་གང་འདུལ་ལས་བྱེད་ཐུབ་པ་དྲུག༔ གང་ལ་གང་འདུལ་
སངས་རྒྱས་སྟོང་དང་འཁོརཿ མུ་བཞིའི་གེགས་སེལ་ཚད་མེད་སྒོ་བ་བཞི༔ གཙོ་དང་དབྱེར་མེད་མོས་པའི་སྣང་ཆར་གྱུར༔ སྤྱན་འདྲེན་ནི། ཧྲཱིཿ རྒྱལ་བ་
རྣམས་ཀྱི་རང་བཞིན་སྤྱན་རས་གཟིགས༔ བདེ་གཤེགས་ཀུན་འདུས་ལས་བྱེད་ཐུགས་རྗེ་ཆེ༔ སྣང་མཐའ་ཚད་མེད་ཐུགས་རྗེའི་སྐུར་བཞེངས་པའི༔ འཕགས་
མཆོག་འགྲོ་བའི་དོན་དུ་གཤེགས་སུ་གསོལ༔ བཛྲ་ས་མ་ཡ་ཛ་ཛ༔ རྒྱས་གདབ་ཅིང་དབང་བསྐུར་བྱིན་རླབས་ནི། མ་བཅོས་གཞི་ཡི་སྤྱན་རས་གཟིགས་དབང་ལ༔ མ་

༄༅། ། །འགགས་ལམ་གྱི་ཐུགས་རྗེ་ཆེན་པོ་ཐིམ༔ སྣང་སྟོང་རང་གྲོལ་སྐུ་གསུམ་རྒྱས་འདེབས་ཀྱི སྣང་སྟོང་རིགས་ཀྱི་བདག་ངོ༌ དབང་
བསྐུར་རོ༔ ཨོཾ་ཨཱཿཧྲཱིཿ བཞུགས་སུ་གསོལ་བ་ནི། གདུལ་བྱའི་ཡུལ་ལ་ཐུགས་རྗེས་རྗེས་ཆགས་པའི༔ ཐུགས་རྗེ་ཆེན་པོ་འགྲོ་བའི་དོན་ཕྱིར་བཞུགས༔ ཕྱག་
འཚལ་བ་ནི། ཧྲཱིཿ༔ གང་ལ་གང་འདུལ་ཐབས་མཁས་ཐུགས་རྗེའི་གཏེར༔ འགྲོ་བའི་དོན་ཀུན་མཛད་པར་ཕྱག་འཚལ་ལོ༔ ཨ་ཏི་པཱུ་ཧོ༔ པྲ་ཏི་ཛ་ཧོ༔ 
མཆོད་འབུལ་ནི། ཧྲཱིཿ ཞིང་ཁམས་རྒྱ་མཚོའི་མཆོད་པའི་བྱེ་བྲག་རྣམས༔ ཐུགས་རྗེ་ཆེན་པོའི་དཀྱིལ་འཁོར་ལྷ་ལ་འབུལ༔ བཞེས་ནས་འགྲོ་ཀུན་ཚོགས་གཉིས་
རྫོགས་པ་དང་༔ དོན་གཉིས་དཔལ་འབྱོར་རྒྱ་མཚོའི་དངོས་གྲུབ་སྩོལ༔ ཨགྷཾ་སོགས། རཱུ་པ་སོགབ་༔ དུག་ལྔ་རང་གྲོལ་ཡེ་ཤེས་བདུད་རྩི་དང་༔

༄༅། །འཁོར་བ་རང་གྲོལ་བཅུད་ཀྱི་ཁྲག་དང་ཞག༔ རྒྱུ་དྲུག་བཅུད་ཆེན་སྣང་སྲིད་གཏོར་མ་དང་༔ དུ་མ་རོ་གཅིག་བྱང་ཆུབ་སེམས་ཀྱིས་མཆོད༔ སརྦ་པཉྩ་རཀྟ་
ཁག བ་ལིཾ་ཏ་བོ་དྷི་ཙིཏྟ་ལ་ཁཱ་ཧི༔ བསྟོད་པ་ནི། ཧྲཱིཿ ཡེ་ཤེས་ཆེན་པོ་སོ་སོར་ཀུན་རྟོག་གི པདྨའི་རིགས་མཆོག་ཐུགས་རྗེ་ཆེན་པོའི་སྐུ༔ ཡང་གསང་བླ་ན་
མེད་པའི་ཤེས་རབ་རོལ༔ བདེ་ཆེན་ཟུང་འཇུག་གཙོ་ལ་ཕྱག་འཚལ་བསྟོད༔ ཛཔྲ་ནི། ཧྲཱིཿ སྣང་བ་ཐུགས་རྗེ་ཆེན་པོའི་སྐུ༔ སྟོང་པ་གསང་བ་ཡེ་ཤེས་ཙ
ཡུམ༔ སྣང་སྟོང་གཉིས་མེད་ཟུང་འཇུག་གི༔ ཡེ་ཤེས་ཆེན་པོའི་དོན་ལ་བལྟ༔ ཨོཾ་མ་ཎི་པདྨེ་ཧཱུྃ་ཧྲཱིཿ ཧྲཱིཿ སྣང་སྟོང་གཉིས་མེད་ཐུགས་རྗེ་ཆེ༔ གྲགས་
སྟོང་བརྗོད་མེད་ཤེས་རབ་ཡུམ༔ གཉིས་མེད་ཟུང་འཇུག་རོལ་པ་ཡི༔ ཡེ་ཤེས་ཆེན་པོ་བསྒྲུབ་པར་རོལ༔ ཨོཾ་མ་ཎི་པདྨེ་ཧཱུྃ་ཧྲཱིཿ བརྒྱ་རྩ་བཟླ། རང་ཉིད་དམ་ཡེ་

༄༅། ། །སོགས་ཀྱིས་བརྒྱ་རྩ་བཟླ། ཕྲིན་ལས་ཁ་བསྒྱུར་རིམ་པ་ནི། ཧྲཱིཿ ཞི་བའི་ཕྲིན་ལས་རིག་མདངས་དཀར༔ རྒྱས་པའི་ཕྲིན་ལས་རིག་མདངས་སེར༔
དབང་གི་ཕྲིན་ལས་རིག་མདངས་དམརཿ དྲག་པོའི་ཕྲིན་ལས་རིག་མདངས་ལྡང་༔ ཤནྟཾ་ཀུ་རུ་ཡེ་སྭཱ་ཧཱ༔ པུཥྚིཾ་ཀུ་རུ་ཡེ་སྭཱ་ཝ་ཤཾ་ཀུ་རུ་ཡེ་སྭཱ་ཧཱ༔ མཱ་
ར་ཡ་ཕཊ༔ མཆོད་བསྟོད་དང༌། འབྲུ་གསུམ་གྱི་འོད་ཞུ་བྱའོ།། ༈ ལོགས་ཤིག་ཏུ་ཚེ་སྒྲུབ་ཀྱི་སྟ་གོན་བཤམས་པ་ལ་དམིགས་ཏེ། སྐྱབས་སུ་འགྲོ་བ་ནི༔ ཧྲཱིཿ འཆི་མེད་ཚེ་ཡི་ལྷ་ལ་སྐྱབས་
སུ་མཆི༔ དུས་མིན་འཆི་བའི་འཇིགས་པ་བསྐྱབ་ཏུ་གསོལ༔ འཆི་མེད་གདམས་པའི་བཅུད་ཀྱི་ཡོན་ཏན་བསྒྲུབ༔ འགྲོ་ཀུན་སྡུག་བསྔལ་ཞི་བའི་དཔལ་ཐོབ་
ཤོག༔ ཧྲཱིཿ མཐའ་བྲལ་ཀློང་ཡངས་ཡེངས་མེད་དེ་བཞིན་ཉིད༔ ཡོངས་རྣམས་ཀུན་སྣང་རང་གྲོལ་ལ་འགོད་ཕྱིར༔ རྒྱུ་ཡི་རིག་པ་རང་གྲོལ་ཧྲཱིཿཡིག་སྐྱོངས༔

༄༅། །དེ་ཉིད་ཡོངས་གྱུར་བསྲུང་གུར་གཞལ་ཡས་དབུས༔ དྲི་མེད་པདྨ་ཐབས་ཤེས་ཉི་ཟླའི་སྟེང་༔ བདེ་གཤེགས་གསུང་གི་དབང་ཕྱུག་རིགས་ཀྱི་མདངས༔ སྙིང་
པོ་ཏིཿཡིག་ཟེར་གྱིས་རྒྱལ་བ་མཆོད༔ ཐུགས་རྗེ་ཚེ་བཅུད་འདུས་པའི་ངོ་བོར་ཉིད༔ སེམས་ཉིད་སྣང་མཐའ་དྲི་མེད་ཚེ་དཔག་མེད༔ སྣང་བའི་ངོ་བོ་བདེ་
གཤེགས་བཅོམ་ལྡན་འདས༔ སྟོང་པའི་བདག་ཉིད་པདྨ་གར་དབང་འཁྲིལ༔ རྡོར་སེམས་རིན་འབྱུང་རྣམ་སྣང་དོན་ཡོད་གྲུབ༔ ཐབས་ཤེས་བདེ་སྦྱོར་བདེ་
སྟོང་ཚེ་དབང་རོལ༔ ཐབས་སུ་ཏིང་འཛིན་མཉམ་བཞག་ཚེ་བུམ་བཅུད༔ ཤེས་རབ་འགུགས་པའི་ཚེ་དར་ཚེ་བུམ་འཁྲིལཿ ཿལོངས་སྤྱོད་ཆེ་བའི་ཡོན་ཏན་
མཛེས་པས་བརྒྱན༔ རིགས་ལྔས་ཕུང་པོ་ལྔ་ལ་བྱིན་རླབས་ཤིང་༔ ཡུམ་ཆེན་འབྱུང་བ་ལྔ་ཡི་བཅུད་བསྡུས་པའི༔ སྣང་རིག་ཚེ་དབང་ལྷ་དང་དབྱེར་མེད་དུ༔

༄༅། །སྒྲུབ་མཆོག་ཚེ་ཡི་དབང་ཕྱུག་འགྲུབ་པར་འགྱུར༔ གཙོ་བོའི་ཐུགས་ཀར་ཚེ་དཔག་མེད༔ གསལ་བའི་ཐུགས་ཀར་ཧཱིཿཡིག་དམར་
བདེ་བར་གཤེགས་པ་ཐམས་ཅད་ཀྱི༔ ཚེ་བཅུད་འདུས་པའི་ངོ་བོར་བསྒོམ༔ ཨོཾ་གུ་རུ་ཨ་ཡུ་སིདྡྷི་ཧཱུྃ་ཧྲཱིཿ ཨ་མ་ར་ཎ་ཛི་ཝན་ཏི་ཡེ་སྭཱ་ཧཱ༔ བརྒྱ་རྩ་བཟླས། བུམ་
པའི་ནང་དུ་ཚེ་དཔག་མེད་གཙོ་འཁོར་གསལ་བའི་ཐུགས་རྒྱུད་བསྐུལ་བར་བསམ་ལ་བརྒྱ་རྩ་བཟླས། མཆོད་བསྟོད་དང་། འབྲུ་གསུམ་གྱིས་འོད་ཞུ་བྱའོ།། ༈ ལས་བུམ་ཁ་གསོ་ལ། ཚོགས་ནི། དེ་ལ་སྦྱང་བ་ནི། 
ཧྲཱིཿ རྣམ་རྟོག་ཆོས་ཉིད་རོལ་པ་ཡི༔ འཁོར་བ་མྱང་འདས་ཚོགས་སུ་སྦྱོར༔ དུ་མ་རོ་གཅིག་མཉམ་གྲོལ་གྱིས༔ སངས་རྒྱས་སེམས་ཅན་ཚོགས་སུ་སྦྱོར
དུག་ལྔ་ཡེ་ཤེས་རོལ་པ་ཡི༔ ཉོན་མོངས་བདུད་རྩིའི་ཚོགས་སུ་སྦྱོར༔ ཨོཾ་ཨཱཿཧཱུྃ ཚོགས་ཀྱི་སྤྱན་འདྲེན་ནི། ཧྲཱིཿ བདེ་བ་ཅན་གྱི་ཞིང་ཁམས་ནས༔ ཆོས་

༄༅། །སྐུ་སྣང་བ་མཐའ་ཡས་ཡང་༔ ཚོགས་ལ་སྤྱན་འདྲེན་གཤེགས་སུ་གསོལ༔ འོག་མིན་ལྷུན་གྲུབ་ཕོ་བྲང་ནསཿ ལོངས་སྐུ་ཐུགས་རྗེ་ཆེན་པོ་ཡང་༔ ཚོགས་
ལ་སྤྱན་འདྲེན༔ གང་འདུལ་མཛད་པའི་ཕོ་བྲང་ནསཿ སྤྲུལ་སྐུ་པདྨ་འབྱུང་གནས་ཡང་༔ ཚོགས་ལ༴  དག་པ་མཁའ་སྤྱོད་ཞིང་ཁམས་ནས༔ མ་དང་།
མཁའ་འགྲོ་རྒྱ་མཚོ་ཡང་༔ ཚོགས་ལ་སྤྱན༴ བཀའ་དང་དམ་ཚིག་གཞལ་ཡས་ནས༔ ཆོས་སྐྱོང་མ་མགོན་ལྕམ་དྲལ་ཡང་༔ ཚོགས་ལ་སྤྱན༔ ལེགས་
ཉེས་སྟངས་འཛིན་གཞལ་ཡས་ནས༔ ཕྱི་ནང་བཀའ་ཡི་སྲུང་མ་ཡང་༔ ཚོགས་ལ༔ ལུས་དང་གྲིབ་བཞིན་གཞལ་ཡས་ནས༔ ཚེ་དཔལ་མགོན་སྐྱོབ་ལྷ་
ཚོགས་ཡང་༔ ཚོགས་ལ་སྤྱན་འདྲེན་གཤེགས་སུ་གསོལ༔ བཞུགས་སུ་གསོལ་བ་ནི། ཛ འདིར་བྱོན་ལྷ་ཚོགས་བཞུགས་པར་འཚལ༔ བཞུགས་པའི་གནས་

༄༅། །མཆོག་ཉམས་རེ་དགའ༔ གནས་མཆོག་ཉམས་རེ་མི་དགའ་རྒྱུ༔ གདུལ་བྱའི་དད་པ་དང་རེ་སྤྲོ༔ ཞི་བར་གཤེགས་པར་བཞེད་ན་
ཡང་༔ སྒྲུབ་མཆོག་དམ་ཚིག་དང་རེ་སྤྲོ༔ དད་པ་དམ་ཚིག་ཡ་རེ་མཚན༔ ཚོགས་ཀྱི་གནས་འདིར་བཞུགས་སུ་གསོལ༔ ཉམས་ཤིང་ཆག་པ་བསྐང་བའི་ཆོ་ག་ཚོགས་
གཉིས་གཏེར་ཆེན་ནི། དེ་ལྟར་ཚོགས་དང་ཐུགས་དམ་བསྐང་བའི་རྫས་རྣམས་ཚོགས་ནས། ཧྲཱིཿ རྩ་བའི་དམ་ཚིག་གསོ་བྱའི་ཕྱིར༔ དུས་གསུམ་སློབ་དཔོན་ཐུགས་དམ་བསྐང་༔ སྐུ་
ཡི་དམ་ཚིག་གསོ་བྱའི་ཕྱིར༔ དབང་གི་སློབ་དཔོན་ཐུགས་དམ་བསྐང་༔ གསུང་གི་དམ་ཚིག་གསོ་བྱའི་ཕྱིར༔ ལུང་གི་སློབ་དཔོན་ཐུགས་དམ་བསྐང་༔
ཐུགས་ཀྱི་དམ་ཚིག་གསོ་བྱའི་ཕྱིར༔ ཤེས་རྒྱུད་སློབ་དཔོན་ཐུགས་དམ་བསྐང་༔ ཡོན་ཏན་དམ་ཚིག་གསོ་བྱའི་ཕྱིར༔ བསྐང་བའི་སློབ་དཔོན་ཐུགས་དམ་

༄༅། །བསྐང་༔ ཕྲིན་ལས་དམ་ཚིག་གསོ་བྱའི་ཕྱིརཿ ཿརྩ་བའི་བླ་མའི་ཐུགས་དམ་བསྐང་༔ ཧྲཱིཿ ཆོས་སྐུ་སྣང་མཐའ་དཔག་མེད་ཚེ་ཡི་དབང་༔ ལོངས་སྐུ་ངེས་
པ་ཐུགས་ཆེན་སྤྱན་རས་གཟིགས༔ སྤྲུལ་སྐུ་མ་ངེས་དོན་མཛད་པདྨ་འབྱུང་༔ སྐུ་གསུམ་ངོ་བོ་བླ་མའི་ཐུགས་དམ་བསྐང་༔ བླ་མ་ཐུགས་རྗེ་ཆེན་པོ་པདྨ་
འབྱུང་༔ ཡི་དམ་རྟ་མཆོག་དབང་ཆེན་ཧེ་རུ་ཀ༔ མཁའ་འགྲོ་གསང་བའི་ཡེ་ཤེས་གར་དབང་མོ༔ རྩ་གསུམ་ངོ་བོ་བླ་མའི་ཐུགས་དམ་བསྐང་༔ ཐོག་
མའི་མགོན་པོ་བདེ་ཆེན་སྣང་མཐའ་ཡས༔ ད་ལྟ་གང་འདུལ་ཐུགས་ཆེན་པདྨ་འབྱུང་༔ འཆི་མེད་དབང་ཕྱུག་འབྱུང་གྱུར་འགྲོ་ཀུན་བསྒྲལ༔ དུས་གསུམ་
རིག་འཛིན་བླ་མའི་ཐུགས་དམ་བསྐང་༔ ངོ་བོ་སོར་རྟོགས་ཡེ་ཤེས་སྤྱན་རས་གཟིགས༔ རང་བཞིན་རིགས་ལྔ་སེམས་དཔའ་སེམས་མའི་ཚོགས༔ ཐུགས་

༄༅། །རྗེ་རིགས་དྲུག་གང་འདུལ་ཐུབ་པ་དྲུག གང་ལ་གང་འདུལ་བླ་མའི་ཐུགས་དམ་བསྐང་༔ སྐུ་ལས་ཐུགས་ཆེན་གསུང་ལས་ཡི་གེ་དྲུག
ཐུགས་ལས་དབང་ཆེན་ཡོན་ཏན་མཁའ་འགྲོ་དང་༔ ཕྲིན་ལས་སངས་རྒྱས་སྟོང་དང་ཁྲོ་ཆེན་བཞི༔ ཕྲིན་ལས་ལྷུན་གྲུབ་བླ་མའི་ཐུགས་དམ་བསྐང་༔ དུས་
གསུམ་ཕྱོགས་བཅུའི་སངས་རྒྱས་ཐུགས་ཀྱི་བཅུད༔ མདོ་རྒྱུད་བཀའ་དང་བསྟན་བཅོས་མ་ལུས་པའི༔ དབང་བསྐུར་རྒྱུད་བཤད་མན་ངག་གནང་བ་ཡི༔ རིགས་
འདུས་དྲིན་ཆེན་བླ་མའི་ཐུགས་དམ་བསྐང་༔ ཧོ༔ དགོངས་སུ་གསོལ་ལོ༔ ཀློང་ཆེན་པོ་ཆོས་ཀྱི་དབྱིངས་ཀྱི་ཕོ་བྲང་ཐིག་ལེ་བརྡལ་བའི་ཞིང་ན༔ ཆོས་
སྐུའི་སྟོན་པ་སྣང་བ་མཐའ་ཡས་ཐབས་ཤེས་གཉིས་སུ་མེད་པར་བཞུགས་པ་སོགས་ཆོས་སྐུའི་ཚོགས་དང་༔ གཞི་དང་སྙིང་པོ་མེ་ཏོག་གིས་བརྒྱན་པའི་ཞིང་ན་

༄༅། །ལོངས་སྐུ་ཐུགས་རྗེ་ཆེན་པོ་གངས་ཆེན་མཚོ་སོགས་ལོངས་སྐུའི་ཚོགས་དང་༔ སྟོང་གསུམ་མི་མཇེད་བྱེ་བ་ཕྲག་བརྒྱ་ན༔ སྤྲུལ་སྐུ་པདྨ་འབྱུང་གནས་ཐུབ་པ་
དྲུག་སོགས་སྤྲུལ་སྐུའི་ཚོགས་དང་༔ བསྐལ་པ་བཟང་པོའི་སངས་རྒྱས་སྟོང་སོགས་ཞི་དང་ཁྲོ་བོའི་ལྷ་ཚོགས་རྣམས་དགོངས་སུ་གསོལ༔ སངས་རྒྱས་ཀྱི་ཞིང་
ཁམས་གྲངས་མེད་པ་ན་བཞུགས་པའི་རྒྱལ་བ་དེ་དག་བདག་གི་ལུས་ཀྱང་དེ་སྙེད་དུ་སྤྲུལ་ཏེ་འབུལ་ལོ༔ ཐུགས་དམ་བསྐང་ཞིང་ཐུགས་རྗེས་བཞེས་ནས་ཇི་ལྟར་
དགྱེས་པའི་ཕྲིན་ལས་འགྲུབ་པར་གྱུར་ཅིག༔ བདག་གིས་མ་ཤེས་ཤིང་མ་རིག་པའི་ཡུལ་གང་སུ་དག་ལ་ཉེས་པའི་ལྟུང་བ་བཤགས་སོ༔ དག་ཅིང་སོར་ཆུད་
པར་གྱུར་ཅིག༔ ཨ་ལ་ལ་ཧོ༔ ཞེས་རྐྱང་ཕྱག་ལན་སྟོང་དུ་འཚལ་ལོ༔ ཚོགས་ཕུད་འབུལ་བ་ནི། ཚོགས་ལ་བཟང་ངན་མ་མཆིས་ཀྱང་༔ ཡེ་ཤེས་དབྱིངས་ཀྱི་ལྷ་

༄༅། །ཚོགས་རྣམས༔ ཆོས་དབྱིངས་དག་པའི་རང་བཞིན་གྱི༔ རྒྱ་མཚོ་རླངས་པའི་ཆར་པ་བཞིན༔ བདུད་རྩིའི་ཕུད་ནི་མཁའ་ལ་འཁྱིལ༔
 རང་རང་ལས་ཀྱིས་བཞེས་པའོ༔ བཞེས་ཤིག་བདུད་རྩིའི་ཕུད་ལ་འཁྱིལ༔ བར་པ་བཤགས་པ་ནི། ཨ༔ ཚོགས་ལ་ཕུད་ལྷག་གཉིས་མེད་ཀྱང་༔ བདེ་གཤེགས་
དཀྱིལ་འཁོར་ལྷ་ཚོགས་ཀྱིས༔ སོ་སོའི་ཐུགས་རྗེའི་གདུལ་བྱ་བཞིན༔ རང་བྱུང་ཡེ་ཤེས་ཚོགས་ལ་རོལ༔ བཤགས་པ་ནི། ཧྲཱིཿ ཀ་དག་ཡེ་ཤེས་དྲི་མེད་ལ༔
ཁུ་འཕྲིག་འཛིན་པའི་དྲི་མ་བྱུང་༔ བླང་དོར་གཉིས་མེད་ཚོགས་མཆོད་བཞེས༔ མ་སྦྱངས་ཡེ་ཤེས་དག་པའོ༔ ཚོགས་བསྒྲལ་ནི། ཧཱུཾ༔ རྒྱུ་དྲུག་བསྒྲལ་བའི་
འདོད་ཡོན་ཚོགས༔ འཁོར་བར་བསྒྲལ་བའི་མྱང་འདས་ཚོགས༔ ཉོན་མོངས་བསྒྲལ་བའི་བདུད་རྩིའི་ཚོགས༔ མ་རྟོགས་བསྒྲལ་བའི་ཡེ་ཤེས་ཚོགས་

༄༅། །དབྱིངས་ཀྱི་བྷན་དྷའི་འཁོར་ཡུག་དབུས༔ ཐབས་ཤེས་མེ་རླུང་རྒྱུ་རྐྱེན་གྱི༔ དུ་མ་རོ་གཅིག་བདུད་རྩི་འདི༔ ཐུགས་རྗེ་ཆེན་པོའི་དཀྱིལ་འཁོར་གྱི༔ སྲུང་
 མ་དམ་ཅན་རྒྱ་མཚོའི་ཚོགསཿ རོལ་ཅིག་བདུད་རྩིའི་ཚོགས་ལ་རོལ༔ ཆོས་ཉིད་དག་པའི་ཚོགས་ལ་རོལ བསོད་ནམས་ཚོགས་ཀྱིས་རྒྱུད་བསྐུལ་ནས༔
འབྲས་བུ་ཡེ་ཤེས་ཆེན་པོའི་ཚོགསཿ ནམ་མཁའ་མཛོད་ཀྱི་དངོས་གྲུབ་སྩོལ༔ དེ་ནས་བདག་དབང་བླང་ངོ་།། ༈ གསུམ་པ་དབང་བསྐུར་བ་དངོས་ལ་ཁྲུས་བསྲུང་། མཚམས་
གཅོད་དང་། ཆོས་བཤད་འཁྱོག་མཚམས་ནི། དེ་ལ་རྒྱུད་མ་སྨིན་པ་སྨིན་པར་བྱེད་པ། སྨིན་བྱེད་ཀྱི་དབང་གི་རིམ་པ་དང༌། མ་གྲོལ་བ་གྲོལ་བ་བྱེད་པ་གྲོལ་བྱེད་གདམས་
པའི་རིམ་པ་གཉིས་སུ་ཡོད་པ་ལ། ད་ལམ་འདི་ཉིད་སྨིན་བྱེད་ཀྱི་དབང་གི་རིམ་པ་ཡིན་ཏེ། དེ་ཡང་རྒྱུད་ཉི་ཟླ་ཁ་སྦྱོར་ལས། གསང་ཆེན་ངེས་པའི་བཀའ་

༄༅། །འདི་ལ། །ཡིད་མི་ཆེས་པའི་སྐྱོན་དུ་འགྱུར། །ཞེས་དང༌། ཐིག་ལེ་ཀུན་གསལ་ཆེན་པོའི་རྒྱུད་ལས། ལོ་རྒྱུས་དོན་ལ་རྣམ་
གསུམ་སྟེ། །གང་ཟག་ཕྲན་ཙམ་མ་ཡིན་པར། །དུས་གསུམ་སངས་རྒྱས་བརྒྱུད་པར་བཤད། །རྒྱལ་བའི་དགོངས་པ་ཡིད་ཆེས་འགྱུར། །ངེས་པ་དོན་གྱི་
འཁོར་རྣམས་ལ། །རིག་འཛིན་བརྡ་ཡི་བརྒྱུད་པར་བཤད། །ལྡེམ་པོའི་དགོངས་པ་མ་ཡིན་པར། །ངེས་པའི་དོན་གསུང་ཡིད་ཆེས་འགྱུར། །མ་འོངས་
གང་ཟག་རྣ་བརྒྱུད་བཤད། །འབྲེལ་མ་ཆད་པ་ཡིད་ཆེས་འགྱུར། །ཞེས་གསུངས་པའི། འོ་ན་ད་ལམ་འཕགས་པ་ཐུགས་རྗེ་ཆེན་པོ་འདི་ནི། ཡེ་གདོད་
མའི་དུས་ནས་ཁྱབ་པ་དང༌། རྟག་པའི་བདག་ཉིད་དུ་མངོན་པར་རྫོགས་པར་སངས་རྒྱས་ཀྱང༌། གང་འདུལ་གྱི་རོལ་པ་བསམ་གྱིས་མི་ཁྱབ་པས། བྱང་

༄༅། །ཆུབ་ཀྱི་སྤྱོད་པ་སྤྱད་ཚུལ་ནི། འོ་བསྐལ་པ་གྲངས་མེད་པའི་ཐོག་མར་འཁོར་ལོས་སྒྱུར་བའི་རྒྱལ་པོ་རྩིབས་ཀྱི་མུ་ཁྱུད་ཀྱི་བུ་ཐུ་བོ་མིག་མི་འཛུམ་ཞེས་བྱ་བར་གྱུར་
པའི་ཚེ་ཇི་སྲིད་འཁོར་བ་མ་སྟོངས་ཀྱི་བར་དུ་རང་དོན་དུ་སངས་རྒྱས་པར་མི་བྱེད་ཅིང་། གཞན་ཕན་གྱི་སྤྱོད་པ་རླབས་པོ་ཆེ་སྤྱད་ནས། སེམས་ཅན་ཐམས་ཅད་
སངས་རྒྱས་ཀྱི་གོ་འཕང་ལ་འགོད་པར་མཛད་པའི་ཐུགས་བསྐྱེད་རྨད་དུ་བྱུང་བ་ལྟར། བྱང་ཆུབ་སེམས་དཔའ་དང་ཉན་རང་ལྷ་དབང་ཕྱུག་གི་རྣམ་པ་སོགས་མཐའ་
ཡས་ཤིང༌། ཁྱད་པར་དུ་ཡི་དམ་ཞི་དྲག་ཡབ་ཡུམ་གཙོ་འཁོར་གྱི་རོལ་པ་བརྗོད་ལས་འདས་པ་བསྐལ་བཟང་གི་སངས་རྒྱས་སྟོང་དང་། འཁོར་ལོས་སྒྱུར་བ་
སྟོང་ལ་སོགས་པར་རྣམ་པར་སྤྲུལ་ཞིང་། ཁྱད་པར་སྐད་ཅིག་རེ་རེ་ཞིང་ཡང་རིགས་དྲུག་གི་གནས་མུན་པའི་གླིང་བཅས་སྟོང་པར་མཛད་པས་ན་ཐུགས་རྗེ་ཆེན་པོ་

༄༅། །།ཞེས་བྱ་བ། ཉིན་མཚན་དུས་དྲུག་ཏུ་སེམས་ཅན་ཐམས་ཅད་ཀྱི་བདེ་སྡུག་ལ་གཟིགས་པས་ན་སྤྱན་རས་གཟིགས་ཞེས་བྱ་བ། སངས་
རྒྱས་ཐམས་ཅད་ཀྱི་གསང་བ་བསམ་གྱིས་མི་ཁྱབ་པའི་མཛོད་འཛིན་པས་ན་ངག་གི་དབང་ཕྱུག་ཅེས་བྱ་བ། འགྲོ་བ་རྣམས་ཀྱི་སྐྱབས་དང་མགོན་དང་དཔུང་གཉེན་
གཅིག་པུར་གྱུར་པས་ན་འཇིག་རྟེན་དབང་ཕྱུག་ཅེས་བྱ་བའི་འཕགས་པ་ཐུགས་རྗེ་ཆེན་པོ་འདི་ཉིད་ཀྱི་ཞལ་ནས། བདག་ལ་འབྲེལ་བ་ཐོབ་ཚད་བདེ་བ་ཅན་གྱི་ས
ཞིང་དུ་ཁྲིད་འོང་ངོ་ཞེས་རྒྱལ་བ་འོད་དཔག་མེད་པའི་དྲུང་དུ་དམ་བཅས་པ་ཡིན་པས་ལྷག་པར་འདི་ཉིད་ཀྱི་ཞལ་ནས་དབང་བསྐུར་ཐོབ་ཅིང་བསྙེན་བསྒྲུབ་བྱེད་པ་
གལ་ཆེ་བ་ཡིན་ནོ། །དེའི་ཕྱིར་ན་རིག་འཛིན་ཆེན་པོ་པདྨ་འབྱུང་གནས་དེ་ཉིད་ཀྱིས་རྒྱུད་ལུང་མན་ངག་ཐམས་ཅད་ཀྱི་སྙིང་པོ་གཅིག་ཏུ་དྲིལ་ཏེ་ཐུགས་རྗེ་ཆེན་པོ་

༄༅། །ཡང་གསང་བླ་མེད་ཀྱི་དཀྱིལ་འཁོར་འདི་ཉིད་ཞལ་ཕྱེས་ནས་རྗེ་འབངས་ཐམས་ཅད་སྨིན་གྲོལ་གྱི་ལམ་ལ་བཀོད་པར་མཛད་དོ། །དགོས་སུ་དགྲ་བཅོམ་པ་ཀུན་
ཤེས་ཀོའུ་དི་ནྱའི་སྐྱེ་བ་ལང་གྲོ་ལོ་ཙཱ་བ་ཆེན་པོ་ལ་ཕྱི་ནང་གསང་བའི་དབང་རྣམས་རྫོགས་པར་བསྐུར་ནས་སྨོན་ལམ་རྒྱ་ཆེན་པོ་བཏབ་སྟེ། གཏེར་ལུང་ལས། ད་
ལྟའི་རྣལ་འབྱོར་ལང་གྲོ་ལོ་ཙཱ་ཁྱོད འདི་ནས་སྐྱེ་བ་འགའ་ཞིག་བརྒྱུད་པའི་མཐར༔ ཡོངས་རྫོགས་ཟབ་གསང་མཁའ་འགྲོའི་སྙིང་ཁྲག་འདི༔ མ་འོངས་
དུས་ངན་བཞི་བཅུ་ཁ་རལ་དུས༔ ང་སྤྲུལ་ཀློང་གསལ་སྙིང་པོ་ཞེས་གྲགས་པ༔ བུ་འབོར་ཕྱོགས་འབྱུང་དེ་ཡི་རྙེད་གྱུར་ནསཿ འགྲོ་རྣམས་བདེར་འགོད་མི་
མཐུན་ཕྱོགས་ཀུན་གཞོམ༔ མདོ་སྔགས་བསྟན་པའི་རྒྱལ་མཚན་འཛུགས་གྱུར་ཅིག ཅེས་སྨོན་ལམ་གྱི་རྒྱས་བཏབ་སྟེ་ཤར་ཤིང་སྒོ་གངས་ཀྱི་རྭ་བའི་གསང་བ་

༄༅། །བྲག་གི་ཐེམ་བར་དུ་སྦས་ཏེ། ལྷ་མོ་རེ་མ་ཏི་དང་བཙན་རྒོད་རོལ་པ་རྐྱ་བདུན་རྣམས་ལ་གཏད་ནས། མ་འོངས་ང་སྤྲུལ་བུ་ལ་སྤྲོད༔
སྐལ་མེད་བྱུང་ན་དབང་པོ་སྣུབས་པར་གྱིས༔ ཞེས་སྲུང་མར་བསྐོས་སོ། །དེ་དག་ནི་སྔོན་བྱུང་གི་ལོ་རྒྱུས་སོ། །ནམ་ཞིག་དུས་ལ་བབ་ཚེ། གཏེར་ནས་
བཏོན་ཚུལ་ནི། ཇི་སྐད་དུ། པདྨའི་སྨོན་ལམ་མཐུ་དང་ལང་གྲོ་ཡི༔ ལས་ཀྱི་འཕྲོ་སད་འགྲོ་དོན་དུས་བབས་ཚེ༔ ཉམས་ཀྱིས་ཐུགས་འུར་མཁའ་འགྲོས་
གདན་དྲངས་ཏེ༔ སྐད་ཅིག་ཉིད་ལ་ཟངས་མདོག་དཔལ་རིར་སླེབ༔ རིག་འཛིན་ཆེན་པོ་པདྨ་འབྱུང་གནས་ཀྱིས༔ ཕྱི་ནང་གསང་བའི་དབང་རྣམས་རྫོགས་
པར་བསྐུར༔ ཉོན་མོངས་འཁྲུལ་པའི་བག་ཆགས་རང་སར་དག ཡེ་ཐོག་གདོད་མའི་གནས་ལུགས་མངོན་དུ་གྱུར༔ རྒྱུད་སྡེ་རྒྱ་མཚོའི་བདག་པོར་མངའ་

༄༅། །གསོལ་མཛད༔ ཅེས་གསུངས་པ་ལྟར། དེ་ཡང་ད་ལྟའི་སྐབས་སུ་རྔ་ཡབ་ཟངས་མདོག་དཔལ་གྱི་རི་བོའི་ཕོ་བྲང་པདྨ་འོད་ཀྱི་གཞལ་ཡས་ནས། རྒྱལ་དབང་
ཆེན་པོ་པདྨ་འབྱུང་གནས་ཀྱིས། རིག་འཛིན་ཆེན་པོ་ཀློང་གསལ་སྙིང་པོ་ལ་ཡོངས་རྫོགས་དག་སྣང་གི་སྒོ་ནས་ཕྲིན་ལས་འགྲོ་བ་འདུལ་ཕྱིར་རྒྱལ་ཚབ་སྤྲུལ་པའི་
སྐུ་རྒྱལ་ཐབས་སྤྱི་བླུགས་ཆེན་པོར་དབང་སྐུར་ཞིང་། དེ་ནས་ཤར་ཤིང་སྒོ་གངས་ཀྱི་རྭ་བའི་གསང་བ་བྲག་གི་ཐེམ་བར་ནས་གཏེར་སྒོ་འབྱེད་པའི་ཚེ་འཇའ་ཚོན་
གྱི་ཀ་བ་ཟུགས། མེ་ཏོག་གི་ཆར་བབས། དྲི་བཟང་གི་ངད་པས་ཕྱོགས་ཀུན་དུ་ཁྱབ་པ་ལ་སོགས་ཡ་མཚན་གྱི་ལྟས་དཔག་ཏུ་མེད་པ་དང་བཅས་པར་གཏེར་
ནས་བཏོན་ཏེ་ལོ་དྲུག་ཏུ་བཀའ་རྒྱ་བསྡོམ་ནས་དེ་རྗེས་རྗེ་དེ་ཉིད་ཀྱིས་བུམ་པ་གང་འཇོའི་ཚུལ་དུ་ཐུགས་སྲས་དམ་པ་འགྲོ་འདུལ་བསོད་ནམས་ལྡེའུ་བཙན་ལ་སོགས་

༄༅། །བཀའ་བབས་ལས་ཅན་གྱི་སྐྱེས་བུ་དམ་པ་རྣམས་ལ་གནང་ནས་རིམ་བཞིན་དུ་བརྒྱུད་པའི་བླ་མ་བརྒྱུད་པ་ཡང་། ཐུན་མོང་གི་བརྒྱུད་པ་མ་
ཡིན་ཞིང་། གྲུབ་ཐོབ་གོང་མས་འོག་མར་བྱིན་གྱིས་རླབས་ནུས་པ། གདམ་ངག་གི་སྣ་ཁ་མ་ལོག་པ། དབང་གི་ཆུ་བོ་མ་ནུབ་པ། བྱིན་རླབས་ཀྱི་དྲོད་
མ་ཉམས་པ། དམ་ཚིག་ལ་སེལ་མ་ཞུགས་པ། སྟེང་ན་རིག་འཛིན་གྱི་བརྒྱུད་གྲལ་མ་ཞིག་པ། བར་ན་དཀྱིལ་འཁོར་གྱི་བཀྲག་མདངས་མ་ཡལ་བ། འོག་
ན་རྡོ་རྗེའི་ཟམ་མ་ཆད་པ། མཐའ་ན་མཁའ་འགྲོ་ཆོས་སྐྱོང་གི་ཁ་རླངས་མ་ཡལ་བ། དེ་ལྟ་བུའི་ཡིད་ཆེས་ཤིང་ཁུངས་བཙུན་པའི་དབང་མཆོག་ཟབ་མོ་འདི་ཉིད་
ཞུ་བ་ལ་དད་པ་མོས་གུས་དང་ལྡན་པའི་སྒོ་ནས་སྤྲོ་བ་བསྐྱེད་ལ་མཎྜལ་ཕུལ། གསོལ་བ་འདེབས་པ་འདིའི་རྗེས་ཟློས་གྱིས། བདེ་ཆེན་གསང་ཡེ་རྣམ་རོལ་པའི༔

༄༅། །སློབ་དཔོན་ཁྱེད་ཉིད་དགོངས་སུ་གསོལ༔ ཡང་གསང་བླ་མེད་དཀྱིལ་འཁོར་དུ༔ འཇུག་པའི་ལམ་བཟང་བསྟན་དུ་གསོལ༔ ཞུས་པས། ཧོ༔ དུས་
གསུམ་དྲི་མ་ཅི་མཆིས་པ༔ འཕྲད་ཆོག་རང་གྲོལ་མཉམ་པ་ཉིད༔ མངོན་དུ་གྱུར་པའི་ཟབ་མོའི་ལམ༔ ཡང་གསང་བླ་མེད་དལ་དུ་འཇུག༔ ཅེས་གནང་བ་སྦྱིན།
མདུན་གྱི་ནམ་མཁར་བླ་མ་སྤྱན་རས་གཟིགས་ཡང་གསང་བླ་ན་མེད་པའི་དཀྱིལ་འཁོར་དུ་བཞེངས་པ་ལ་རྩ་གསུམ་རབ་འབྱམས་ཀྱིས་བསྐོར་བ་བཞུགས་པའི་དྲུང་དུ་བྱ
ཁྱད་པར་གྱི་སྡོམ་བཟུང་འདི་རྣམས་ཡིད་ཐག་པས་དོན་ཡིད་ལ་ལོངས་ལ་འདིའི་རྗེས་ཟློས་གྱིསཿ ན་མོ༔ མ་གྱུར་འགྲོ་བ་མ་ལུས་ཀུན༔ ཐུགས་རྗེ་ཆེན་
པོར་སྐྱབས་སུ་མཆི༔ འགྲོ་ཀུན་སྡུག་བསྔལ་ལས་སྒྲོལ་ཕྱིར༔ ཐུགས་རྗེ་ཆེན་པོ་བསྒོམ་པར་བྱ༔ ཐུགས་ཆེན་རྣམ་པར་རོལ་པ་ཡི༔ སློབ་དཔོན་མཆོག་

༄༅། །ཉིད་དགོངས་སུ་གསོལཿ བདག་གིས་དུས་རྣམ་ཐམས་ཅད་དུ༔ དཀོན་མཆོག་གསུམ་བཟུང་མི་བཏང་ངོ་༔ རིགས་ལྔའི་སྡོམ་པ་
བརྟན་པོར་འཛིན༔ ལན་གསུམ། སོ་ཤིང་ནི་ལུས་ཀྱི་དྲི་མ་སྦྱངས༔ ཨོཾ་བཛྲ་ཧ་ས་ཧཿ ཞེས་འབྲུ། ཁྱོར་ཆུ་ནི། ཐཾ་ཐཾ་ལས་བྱུང་བའི་ཆུས། ཞེས་བཀྲུ། བསྲུང་སྐུད་ནི། །
ཨོཾམ་ཎི་པདྨེ་ཧཱུྃ་ཧྲཱིཿ ཤུདྡྷ་མུ་ཏྲི་སརྦ་རཀྵ་རཀྵ༔ ཀུ་ཤའི་སྔས་གདན་ནི། ཨོཾ་བཛྲ་མུ་ཙེ་ནི་སྭཱ་ཧཱ༔ ཨོ་མུ་ཁ་ནི་སྭཱ་ཧཱ༔ ཨོ་དྷན་དྷ་ནི་སྭཱ་ཧཱ༔ མེ་ཏོག་བྱིན་ལ། ཨོཾ་
ཨ་ཁཾ་ཝེ་ར་ཧྲཱིཿ གདོང་གཡོག་བཅིང་ལ། ཨོ་ཙཀྵ་བྷནྡྷ་ཝ་ར་མ་ན་ཡེ་ཧྲཱིཿ གསོལ་བ་འདེབས་པ་འདིའི་རྗེས་ཟློས༴ ཧོ རྗེ་བཙུན་རྣལ་འབྱོར་ཆེན་པོས་བདག་
གིས་མ་རིག་པ་སོལ་ལ༔ ཡེ་ཤེས་ཀྱི་སྣང་བ་བསྟན་དུ་གསོལ༔ ཡེ་ཤེས་དབབ་པ་ནི། ཨོཾ་མ་ཧཱ་ཤུ་ནྱ་ཏ༴ སྟོང་པའི་ངང་ལས་སློབ་མ་སྐད་ཅིག་གིས་འཕགས་

༄༅། །མཆོག་ཐུགས་རྗེ་ཆེན་པོ་སྐུ་མདོག་པདྨ་རཱ་གའི་ལྷུན་པོ་ལ་ཉི་མ་ཤར་བ་ལྟ་བུ་ཞི་འཛུམ་མཛེས་པའི་མཚན་དཔེ་ཡོངས་སུ་རྫོགས་པའི་ཕྱག་གཡས་པདྨའི་ཕྲེང་བ་ཐུགས་
ཀར་འདྲེན་ཞིང་གཡོན་མཉམ་བཞག་གི་སྟེང་ན་ཡེ་ཤེས་ཀྱི་བུམ་པ་བདུད་རྩིས་གང་བ་བསྣམས་པ། ཡུམ་གསང་བ་ཡེ་ཤེས་ཀྱི་ཌཱཀྐི་མ་དང་མཉམ་པར་སྦྱོར་བ། །
སྣང་སྟོང་ཆུ་ཟླ་ལྟ་བུའི་སྐུ་ལ་ཞི་བའི་ཆས་གོས་ཡོངས་སུ་རྫོགས་པར་གསལ་བའི་གནས་གསུམ་དུ་འབྲུ་གསུམ་གྱིས་མཚན་པ་ལས་འོད་ཟེར་འཕྲོས་པས་པོ་ཏ་ལ་ནས་
ཡེ་ཤེས་པ་ཁ་བ་བུ་ཡུག་ལྟ་བུར་བྱོན་ནས་གནས་གསུམ་ལྷ་ཡི་རྣམ་པར་བྱིན་གྱིས་བརླབས་པའི་མོས་པ་མཛོད། སྤོས་བཏུལ་རོལ་མོ་དཀྲོལ་ལ། ཧྲཱིཿ བྱིན་ཆེན་ངོ་མཚར་
མཆོག་གི་གནས༔ བདེ་བ་ཅན་གྱི་ཞིང་ཁམས་ནས༔ སྐྱེ་མེད་ཆོས་སྐུའི་དངོས་གྲུབ་བརྙེས༔ སྣང་བ་མཐའ་ཡས་བྱིན་ཕོབ་ཅིག༔ བྱིན་ཆེན་ངོ་མཚར

༄༅། །རི་བོ་ཏ་ལའི་གནས་མཆོག་ནསཿ འགྲོ་འདུལ་ལོངས་སྐུའི་དངོས་གྲུབ་བརྙེས༔ ཐུགས་རྗེ་ཆེན་པོ་བྱིན་ཆེན༔ བྱིན་ཆེན༔ པདྨ་འོད་
ཀྱི་གཞལ་ཡས་ནས༔ གང་འདུལ་སྤྲུལ་སྐུའི་དངོས་གྲུབ་བརྙེས༔ པདྨ་འབྱུང་གནས་བྱིན༔ བྱིན་ཆེན༔ མཁའ་སྤྱོད་བདེ་ཆེན་དག་པའི་ཞིང་༔ གསང་
ཆེན་སྙིང་པོའི་དངོས་གྲུབ་བརྙེས༔ ཡེ་ཤེས་མཚོ་རྒྱལ་བྱིན་ཆེན༔ བྱིན་ཆེན༔ གར་བཞུགས་བདེ་བ་ཆེན་པོའི་དབྱིངས༔ གང་ལ་གང་འདུལ་དངོས་གྲུབ་
བརྙེས༔ རྗེ་འབངས་ཉེར་ལྔའི་བྱིན་ཕོབ་ཅིག༔ བྱིན་ཆེན༴ ཤིང་སྒོ་གངས་ཀྱི་རྭ་བ་ན༔ ཟབ་གཏེར་མཆོག་གི་དངོས་གྲུབ་བརྙེས༔ གར་གྱི་དབང་
ཕྱུག་བྱིན་ཕོབ་ཅིག༔ བྱིན་ཆེན༔ སྤྱི་གཙུག་ཉི་ཟླའི་གདན་སྟེང་དུ༔ དོན་གཉིས་ལྷུན་གྲུབ་དངོས་གྲུབ་བརྙེས༔ རྩ་བའི་བླ་མས་བྱིན༔ བྱིན་ཆེན།

༄༅། །སྒྲུབ་ཆེན་ལུང་གི་དཀྱིལ་འཁོར་ནསཿ ཐུན་མོང་མཆོག་གི་དངོས་གྲུབ་བརྙེས༔ ཡང་གསང་བླ་མེད་བྱིན༔ བྱིན་ཆེན༴ བཀའ་དང་དམ་ཚིག་གཞལ་ཡས་
སུ༔ བསྟན་པ་སྲུང་བའི་དངོས་གྲུབ་བརྙེས༔ ཆོས་སྐྱོང་སྲུང་མས་བྱིན་ཕོབ་ཅིག༔ ཨོཾ་ཨཱཪྻ་ལོ་ཀེ་ཤྭ་ར་ས་མ་ཡཱ་ཛ་ཛ༔ ཧྲཱིཿ རྒྱལ་བ་རྣམས་ཀྱི་རང་
བཞིན་སྤྱན་རས་གཟིགསཿ བདེ་གཤེགས་ཀུན་གྱི་ལས་བྱེད་ཐུགས་རྗེ་ཆེ༔ སྣང་མཐའ་ཚད་མེད་ཐུགས་རྗེའི་སྐུར་བཞེངས་པའི༔ འཕགས་མཆོག་འགྲོ་
བའི་དོན་དུ་གཤེགས་སུ་གསོལ༔ བཛྲ་ས་མ་ཡ་ཛ་ཛ༔ ཨེ་ཧྱ་ཧི་སོགས། བརྟན་པར་བྱ། མེ་ཏོག་དོར་བ་ནི། ཨོཾ་བཛྲ་པུཥྤེ་ཧྲཱིཿ གདོང་གཡོག་བཀྲོལ་བ་ནི། ཨོཾ་ཙཀྵུ་བི་
ཤཱ་དྷ་ནཱ་ཡ་སྭཱ་ཧཱ༔ མཐོང་བ་བསྟན་པ་ནི། སྐལ་ལྡན་ཁྱོད་རྣམ་པར་ཐར་པ་ཡོངས་སུ་གྲོལ་བ་བདེ་བ་ཆེན་པོའི་དཀྱིལ་འཁོར་ལ་ལྟོས་ཤིག༔ གསང་མཚན་གདགས་

༄༅། །པ་ནི། སླར་མེ་ཏོག་སྤྱི་བོར་བཞག་ལ། སྐལ་ལྡན་ཁྱོད་ཐུགས་རྗེ་ཆེན་པོ་རིགས་ཀུན་འདུས་པ་རྩལ། ཞེས་བྱ་སྟེ་རིགས་ཀྱི་ལྷ་ཐུགས་རྗེ་ཆེན་པོར་
གྲུབ་པ་འདི་ཟུངས་ཤིག དངོས་གཞིའི་དབང་ཞུ་བའི་མཎྜལ་ཕུལ། གསོལ་བ་གདབ་པ་འདིའི་རྗེས་ཟློས༔ བདེ་ཆེན་གསང་ཡེ་རྣམ་རོལ་པའི༔ བཀའ་
དྲིན་མཉམ་མེད་སློབ་དཔོན་དགོངས༔ བདག་ལ་ཡང་གསང་བླ་མེད་ཀྱི༔ དངོས་གཞིའི་དབང་མཆོག་སྩལ་དུ་གསོལ༔ ཆོས་ཀྱི་དབྱིངས་སྤྲོས་པ་དང་བྲལ་
བ་མཚོན་པའི་དབང་གི་བུམ་པ་ཟླུམ་པོའི་ནང་དུ་འཕགས་མཆོག་ཐུགས་རྗེ་ཆེན་པོའི་ཐུགས་རྗེ་ཡེ་ཤེས་ཀྱི་མཚོན་བྱེད་བདུད་རྩིས་བཀང་བའི་དབང་བསྐུར་བས་ལུས་
སྤྲུལ་སྐུར་སྨིན་པར་མོས། བུམ་པ་ཐོགས་ལ། ཆོས་དབྱིངས་དབྱེར་མེད་བུམ་པ་འདི༔ ཡེ་ཤེས་བཅུད་ཀྱི་བདུད་རྩི་འདིས༔ སྐལ་ལྡན་ལུས་ལ་དབང་བསྐུར་

༄༅། །བས༔ ཕུང་པོ་སྤྲུལ་སྐུར་རང་གྲོལ་ཤོག༔ ཨོཾ་མ་ཎི་པདྨེ་ཧཱུྃ་ཧྲཱིཿ ཀཱ་ཡ་ཨ་བྷི་ཥིཉྩ་ཨཱོཾཿ དེས་ལྷ་བསྒོམ་པ་ལ་དབང་ཞིང་དཀྱིལ་འཁོར་གྱི་གཙོ་བོ་ཡབ་ཡུམ་
ལས་དེ་འདྲ་བ་བྱོན་ཏེ་སྣང་སྟོང་གི་ཁམས་ལ་ཐིམ་པར་མོས། ཐུགས་ཆེན་སྐུ་གཏད་ལ། ཕུང་པོ་ལྷ་ཡི་རང་བཞིན་དུ༔ བསྐྱེད་པའི་རིམ་པ་ཏིང་ངེ་འཛིན༔ སྤྲུལ་
པ་སྒྱུ་མ་ལྷུན་གྲུབ་ཀྱི༔ ཐུགས་རྗེ་ཆེན་པོ༌རང་གྲོལ་ཤོག༔ ཀཱ་ཡ་ཨ་བྷི་ཥིཉྩ་ཨོཾ༔ གསང་ཡེའི་སྐུ་གཏད་ལ། ཕུང་པོ་ཐུགས་རྗེ་ཆེན་པོའི་སྐུར༔ འབྱུང་བ་
གསང་བའི་ཡེ་ཤེས་དབང་༔ དབྱེར་མེད་རང་གྲོལ་བདེ་བ་ཆེ༔ ལྷུན་མཉམ་རྟོགས་པའི་དབང་ཐོབ་ཤོག༔ དྷུ་མ་གྷ་ཡེ་ན་མ་ཨ་བྷི་ཥིཉྩ་ཨོཾ༔ ཞེས་བསྐྱེད་
རིམ་སྣང་སྟོང་ཆུ་ཟླ་ལྟ་བུ་ལ་གོམས་པར་མཛོད་ཅིག༔ བླ་མ་ཐུགས་རྗེ་ཆེན་པོ་ཡབ་ཡུམ་གྱི་སྙོམས་འཇུག་གི་བདུད་རྩི་ལྕེས་བླངས་བས་ལོངས་སྐུར་སྨིན་པར་མོས

༄༅། །བྷནྡྷ་གཏད་ལ། གསང་བ་ཡེ་ཤེས་མཁའ་དང་ཀློང་༔ རང་བྱུང་ཡེ་ཤེས་པདྨའི་སྣོད༔ ཆོས་ཀྱི་འབྱུང་གནས་ལ་འོང་པའི༔ གསང་
དབང་ལོངས་སྐུར་རང་གྲོལ་ཤོག༔ རྩ་སྔགས། ཝཱཀྐ་ཨ་བྷི་ཥིཉྩ་ཨཱ༔ ངག་སྙིང་པོ་བཟླས་པ་དང་གཏུམ་མོ་བདེ་དྲོད་ཀྱི་ཡེ་ཤེས་ཉམས་སུ་མྱོང་བར་མཛོད༔
ཕྱག་རྒྱ་མ་དང་འདུ་ཤེས་གསུམ་གྱིས་མཉམ་པར་རོལ་པས་དགའ་བ་བཞིའི་ཡེ་ཤེས་རྒྱུད་ལ་སྐྱེས་ཏེ་ཆོས་སྐུར་སྨིན་པར་མོས། ཤེས་རབ་མ་གཏད་ལ། ཧྲཱིཿ ཤེས་
རབ་དགའ་བའི་ཡེ་ཤེས་བཅུད༔ རེག་ཚད་རྣམ་པར་གྲོལ་བའི་བཅུད༔ བདེ་བ་ཆེན་པོ་ཟག་མེད་ཀྱི༔ རང་གྲོལ་ཆོས་སྐུའི་དབང་ཐོབ་ཤོག༔ རྩ་སྔགས། །
ཙིཏྟ་ཨ་བྷི་ཥིཉྩ་ཧྲཱིཿ བདེ་སྟོང་འབར་འཛག་གི་ཡེ་ཤེས་ཉམས་སུ་མྱོང་བར་མཛོད༔ དེའི་རྗེས་ཐོག་གི་དུས་གསུམ་སྤྲོས་བྲལ་རྟོག་མེད་ཀྱི་ཡེ་ཤེས་ལ་ཞོག་ཅིག༔

༄༅། །ཚིག་དབང་ནི། ཧྲཱིཿ སེམས་ཉིད་སྐྱེ་བ་མེད་པ་ལ༔ མ་འགགས་རང་གྲོལ་ཡེངས་མེད་ཀྱི༔ རྩོལ་སྒྲུབ་བློ་འདས་ཀ་དག་གི༔ རང་གྲོལ་བདེ་བ་ཆེན་པོར་
སྤྱོད༔ ཨོཾ་ཙིཏྟ་ཨ་བྷི་ཥིཉྩ་ཧྲཱིཿ ཁྲེགས་ཆོད་ཀྱི་དོན་ཉམས་སུ་མྱོང་བར་མཛོད༔ གནད་འདི་དག་དང་ལྡན་པས་རང་གི་རིག་པ་ལྷུན་གྲུབ་ཀྱི་གདངས་རྩལ་
གཏན་ལ་ཕོབ་ཤིག༔ རིག་རྩལ་དབང་ནི། ལུས་ཀྱི་ལུས་གནད་སེངྒེ་དྲང་སྲོང་ལ༔ ངག་གི་ངག་གནད་རླུང་སེམས་དལ་བར་བསླབ༔ ཡིད་གནད་གཞི་འཛིན་རིག་
པ་ལུ་གུ་རྒྱུད༔ དོན་གྱི་དབྱིངས་ལས་འདའ་བར་མི་བགྱིད་དོ༔ ཨཱ་ཨཱ་ཨཱ༔ ཕཊ༔ ཨ་བྷི་ཥིཉྩ་ཨཱ༔ ཐོད་རྒལ་གྱི་དོན་ཉམས་སུ་མྱོང་བས་སྟན་ཐོག་གཅིག་
ཏུ་འཚང་རྒྱ་བའི་སྐལ་པ་བཞག་སྟེ་ངོ་བོ་ཉིད་སྐུར་ཐོབ་པའི་ས་བོན་བཞག་པ་ཡིན་ནོ། །དེས་ཡང་གསང་བླ་མེད་ཀྱི་དབང་ཆོག་གྲུབ་བོ།། ༈ དེ་ནས་

༄༅། །གནམ་ལྕགས་ལྟ་བུའི་ཚེ་སྒྲུབ་པ་ཡང་གསང་བླ་མེད་དེ། ཁམས་ཀྱི་སེང་གེ་གནམ་རྫོང་གནས་ཆེན་སྣ་བྲག་དཀར་གྱི་གནས་མཐིལ་གུ་
རུའི་སྒྲུབ་ཕུག་ཚེ་ཡི་དཀྱིལ་འཁོར་གྱི་རྣམ་པར་བཞུགས་པའི་དབུ་རྐྱང་རོ་གསུམ་གྱི་ཆ་ཡི་དབུ་མའི་ཆ་ཡི་གཡོན་ངོས་གོམ་བདུན་མཚམས་ནས་ཡར་ལ་གོམ་བདུན་
འཛེག་པར་ཚེ་ཆུ་འབབ་པའི་བྲག་སྲུབ་ཀྱི་སྣེ་ནས་ཡན་དུ་ཐད་སོར་ཉེར་གཅིག་གི་ས་རུ་སྨོན་ལམ་གྱི་གཏད་རྒྱ་བཅས་གཏེར་དུ་སྦས། ཇི་སྐད་དུ། བདག་འདྲ་
འཆི་མེད་པདྨ་འབྱུང་གནས་ཀྱིས༔ སྐྱེ་འཆི་གཉིས་མེད་མངོན་དུ་གྱུར་པའི་ཐབས༔ འཆི་མེད་ལམ་བཟང་རྡོ་རྗེའི་ཚེ་སྒྲུབ་འདི༔ མགོན་པོ་ཚེ་དཔག་མེད་ཀྱི་
དགོངས་པ་ཡི༔ ལྷ་མོ་ཙནྡྲ་ལི་ལ་ཐུགས་བརྒྱུད་ནས༔ འཆི་མེད་པདྨ་འབྱུང་གནས་བྱིན་བརླབས་པའི༔ འཆི་མེད་ཟབ་གསང་གནད་ཀྱི་མཐར་ཐུག་སྟེ༔

༄༅། །ད་ལྟ་སྤེལ་ཕོངས་མ་འོངས་ཕྱི་མའི་འགྲོ༔ སྙིགས་མ་ལྔ་ནི་ཤིན་ཏུ་བདོ་བའི་ཚེ༔ འགྲོ་རྣམས་འཆི་མེད་གོ་འཕང་ཐོབ་ཕྱིར་དུ༔ ཁམས་ཀྱི་སེང་གེ་གནམ་རྫོང་
 གནས་མཆོག་གི༔ གསང་བ་དགུ་རིམ་རྡོ་རྗེའི་ཡང་རྫོང་གི༔ ཐབས་ཤེས་དབྱེར་མེད་འདུས་པའི་མཚམས་སུ་སྦས༔ ཞེས་དང་། མ་འོངས་སྐལ་ལྡན་བཅུད་
ཀྱི་ནོར༔ དུས་སུ་འབྲས་བུར་གྱུར་པ་ཡི༔ བདེན་ཚིག་ནུས་པའི་ཡིད་བཞིན་འདི༔ ཕྱི་རབས་འགྲོ་རྣམས་གཙུག་བརྒྱན་ཤོག༔ ཅེས་གསུངས་ཏེ། དེ་
ལྟར་སྦས་པ་ཉིད་པདྨ་མདོ་སྔགས་གླིང་པས་སྤྱན་དྲངས་པའི་ཚེ་སྒྲུབ་ཡང་གསང་བླ་མེད་ཀྱི་ལྷག་གནས་ཀྱི་རིམ་པ་ཞུ་བའི་མཎྜལ་ཕུལ། གསོལ་བ་འདེབས་པ་འདིའི་
རྗེས་ཟློས༔ ཨེ་མ་བཅོམ་ལྡན་མགོན་པོ་དགོངས༔ ལས་དང་རྐྱེན་གྱི་བགེགས་ཞི་ནས༔ འཆི་མེད་ཚེ་ལ་དབང་བའི་ཐབས༔ བཅོམ་ལྡན་མགོན་པོས་

༄༅། །བཤད་དུ་གསོལ༔ ཞུས་པས། ཧོ༔ འཆི་མེད་ཡང་དག་རྫོགས་པའི་ལམ༔ བདེ་ཆེན་ཚེ་ཡི་མགོན་པོའི་སྐུར༔ ཚུལ་བཞིན་བསླབ་
པའི་འཇུག་པ་ལོངས༔ བླ་མ་དང་དཀྱིལ་འཁོར་གྱི་ལྷ་ཚོགས་ཐ་མི་དད་པའི་དྲུང་དུ་སྐྱབས་སུ་འགྲོ་བ་དང་ཁྱད་པར་གྱི་སྡོམ་པ་རྣམས་བཟུང་སྙམ་པས་འདིའི་རྗེས་
ཟློས་ཞུ༔ ཧྲཱིཿ འཆི་མེད་ཡན་ལག་རྫོགས་མཛད་འདྲེན་པའི་དཔལ༔ དཔལ་མགོན་རྒྱུད་པའི་བླ་མར་སྐྱབས་སུ་མཆིའོ༔ འཆི་མེད་ཚེ་ཡི་ལྷ་ལ་སྐྱབས་སུ་
མཆི༔ དུས་མིན་འཆི་བའི་འཇིགས་པ་བསྐྱབ་ཏུ་གསོལ༔ སེམས་བསྐྱེད་ནི། འཆི་མེད་གདམས་པའི་བཅུད་ཀྱི་ཡོན་ཏན་བསྒྲུབ༔ འགྲོ་ཀུན་སྡུག་བསྔལ་ཞི་བའི་
དཔལ་ཐོབ་ཤོག༔ འཇུག་པ་ཞུ་བ་འདིའི༔ ཤེས་རབ་རྣམ་པར་རོལ་པ་ཡི༔ སློབ་དཔོན་མཆོག་ཉིད་དགོངས་སུ་གསོལ༔ འཆི་མེད་ཚེ་ཡི་དཀྱིལ་འཁོར་དུ༔ ༔ །

༄༅། །འཇུག་པ་གདམས་པས་རྗེས་སུ་ཟུངས འཇུག་པ་གནང་བ་འདིའི་རྗེས་ཟློས་གྱིས། ཀྱེ་ཧོ༔ བདེ་ཆེན་འདུ་འབྲལ་མེད་པ་ཡི༔ རིམ་གཉིས་ཟབ་མོའི་དཀྱིལ་
འཁོར་ལཿ ནམ་དུ་ཡང་ནི་མི་བཏང་ངོ་༔ འཆི་མེད་ཟབ་བཅུད་རྟག་ཏུ་འཛིན༔ ཞེས་དམ་དུ་བཅས་ནས༔ སྔོན་འགྲོ་རྫས་བཞི་ནི། སོ་ཤིང་གཏད་ལ། ཚེ་རབས་ནས་ལས་
དང་རྣམ་པར་སྨིན་པའི་ཚེ་ཡི་དྲི་མ་འཁྲུ་བར་བྱེད་པའི་ཚེམས་ཤིང་རྫས་ལ་བརྟེན་ཏེ་ཚེ་ཡི་བར་ཆད་བཀྲུ་བར་བྱའོ༔ ཨོཾ་བཛྲ་ཧ་ས་གཉིས་པ་སྐྱོར་ཆུ་ནི། བཾ་ཐཾ་ལས་
བྱུང་བའི་ཆུ༔ ཚེ་ལ་བར་དུ་གཅོད་པའི་ལས་དང་རྣམ་པར་སྨིན་པའི་དྲི་མ་སྦྱངས་བར་བྱའོ༔ གསུམ་པ་སྲུང་སྐུད་ཕོ་ཡི་དཔུང་པ་གཡོན་མོ་ཡི་གཡས་སུ་བཏགས། ཀུན་རྫོབ་བྱང་ཆུབ་
སེམས་ནི་མི་ཉམས་ཤིང་༔ དོན་དམ་བྱང་སེམས་རྒྱས་པའི་ནུས་པ་ཡི༔ མི་ཤིགས་རྡོ་རྗེའི་ཚེ་ཉིད་བསྲུང་བའི་ཕྱིར༔ བསྲུང་སྐུད་སྔགས་ཀྱི་རྒྱ་ཡི་དབང་བསྐུར་

༄༅། །རོ༔ ཨོཾ་བུདྡྷཱ་མུ་ཏྲི་སརྦ་རཀྵ་རཀྵ༔ ཚེ་ལ་བར་དུ་གཅོད་པ་བསྲུང་བར་བྱའོ༔ བཞི་པ་ཀུ་ཤའི་སྔས་སྟན་སྦྱིན་པ་ནི། སྔོན་ཚེ་སྟོན་པ་བྱང་ཆུབ་
ཤིང་དབང་དྲུང་༔ ཀུ་ཤའི་གདན་སྟེང་མངོན་པར་རྫོགས་སངས་རྒྱས༔ དེ་བཞིན་རིག་རྩལ་སད་ཅིང་བལྟམས་པ་ཡི༔ བྱང་ཆུབ་ཡེ་ཤེས་ཚེ་ཡི་དབང་ཐོབ་
ཤོག༔ ཨོཾ་བཛྲ་ཏིག་སིདྡྷི་ཧྲཱིཿ ཞེས་གཏད་དོ།། ནངས་པར་ཚེ་ཡི་དཀྱིལ་འཁོར་དུ་འཇུག་པའི་སྐལ་བཟང་ལ་དགའ་སྤྲོ་བཅས་དགེ་རྩ་གཞན་དོན་བསྔོའོ།། ༈
ཚོགས་ཞུ་ལན་བཅས་རོལ་ལ། ཧྲཱིཿ དང་པོ་ཕུད་ཀྱི་མི་མཆོད་དུ༔ ཆོས་སྐུ་ཡེ་ཤེས་དབྱིངས་ཀྱི་ལྷ༔ དག་པ་ཆེན་པོའི་རང་བཞིན་གྱིས༔ ཀུན་ནས་ཕུད་ཀྱི་རང་
བཞིན་ཡིན༔ བར་དུ་ཚོགས་ལ་མི་རོལ་དུ༔ རྒྱལ་བ་ཞི་ཁྲོའི་ལྷ་ཚོགས་རྣམས༔ ཡེ་ཤེས་ཚོགས་ཀྱི་བདག་ཉིད་དེ༔ རོལ་པ་ཆེན་པོའི་ཚོགས་ལ་དགྱེས༔

༄༅། །ཐ་མ་ལྷག་མས་མི་བརྔན་རྒྱུ༔ མུ་རན་སྐྱོང་བའི་སྲུང་མ་རྣམསཿ ཟས་ལ་རྔམས་ཤིང་ལས་ལ་མྱུརཿ དེས་ཀྱང་ལས་ཀྱི་ཟས་ཡིན་ནོ༔ རྣམ་གསུམ་གཅིག་
ཏུ་མི་བསྲེ་རྒྱུ༔ ཆོས་ཉིད་ཡེ་ནས་རྒྱུ་འབྲས་གཅིག རྒྱུ་ཉིད་འབྲས་བུ་གཅིག་ནའང་༔ ལམ་གྱི་སྦྱང་བསྒྲོད་དགོས་པའི་ཕྱིར༔ ད་རུང་འཇིག་རྟེན་མ་འདས་
པས༔ ལྷག་གཏོར་བཞེས་ལ་ཕྲིན་ལས་མཛོད༔ གཙོ་བོའི་རིགས་མདངས་འབྲེལ་ནའང་༔ ཆོས་ཉིད་ཞལ་བཟང་མ་མཐོང་བས༔ ལྷག་གཏོར་བཞེས་
ལ་ཕྲིན་ལས་མཛོད༔ ཨ་ཀཱ་རོས་ཞལ་ཆབ་བྲན། ཕཻཾ་གྱིས་ལྷག་མགྲོན་སྤྱན་དྲངས་ལ། མ་ཤར་ནས་གཤེགས་པའི་ལྷག་བསྡུད་མ༔ ཡེ་ཤེས་དབྱིངས་ཀྱི་བཀའ་ཉན་མ༔
རིགས་རྟགས་དུང་གི་ཐོར་གཙུག་ཅན༔ དེ་ལྟར་གཡོག་འཁོར་བཅས་པ་ཡང་༔ ཕྱི་ལྟར་ཚོགས་ཀྱི་ལྷག་བསྡུད་མ༔ རིན་ཆེན་རྒྱན་ཆ་སི་ལི་ལི༔ དར་གྱི་

༄༅། །ཅོད་པན་པུ་རུ་རུ༔ ནང་ལྟར་དུར་ཁྲོད་གནས་ཡུལ་མ༔ མི་ལྤགས་གཡང་གཞི་ཞ་ལ་ལ༔ རིན་ཆེན་རྒྱན་ཆ་སི་ལི་ལི༔ གསང་།
བ་རྣལ་འབྱོར་དྲོད་ཉུལ་མ༔ རཀྟའི་ཐིག་ལེ་ན་ར་ར༔ ཐལ་ཆེན་ཚོམ་བུ་པུ་རུ་རུ༔ མ་འདིར་བྱོན་ལྷག་མའི་ལོངས་སྤྱོད་བཞེས༔ མ་འདིར་བྱོན་རྣལ་འབྱོར་
སྐུ་ཚེ་བསྲིངས༔ མ་འདིར་བྱོན་སྒྲུབ་མཆོག་ཕྲིན་ལས་མཛོད༔ མ་ལྷོ་ནས་གཤེགས་པའི་རྣལ་འབྱོར་མ༔ ཡེ་ཤེས་དབྱིངས་ཀྱི་བཀའ་ཉན་མ༔ རིགས་
རྟགས་གསེར་གྱི་རྐེད་ཆིངས་ཅན༔ དེ་ལྟར་སོགས་འགྲེས། མ་ནུབ་ནས་གཤེགས་པའི་རྣལ་འབྱོར་མཿ ཡེ་ཤེས་དབྱིངས་ཀྱི་བཀའ་ཉན་མ༔ རིགས་རྟགས་
ཟངས་ཀྱི་ལན་ཕྲན་ཅན༔ དེ་ལྟར་སོགས། མ་བྱང་ནས་གཤེགས་པའི་རྣལ་འབྱོར་མ༔ ཡེ་ཤེས་དབྱིངས་ཀྱི་བཀའ་ཉན་མ༔ རིགས་རྟགས་གཡུ་ཡི་ཐོད་ལྡིང་།

༄༅། །ཅན༔ དེ་ལྟར་སོགས་འགྲེས། ས་མ་ཡཱ་ཁཱ་ཧི་ཁཱ་ཧི༔ གཏོར་མ་འབྲུ་གསུམ་གྱིས་བརླབས་ལ ཆད་མདོ་བསྒྲག་པ་ནི། ཧྲཱིཿ ཀྱཻ་ཉོན་ཅིག་སྣང་སྲིད་ལྷ་འདྲེ་གསོན་མཛོད་དང་༔
རྒྱལ་བ་རིག་འཛིན་བརྒྱུད་པར་བཅས་རྣམས་ཀྱི༔ ཆད་མདོ་ཐ་ཚིག་བཀའ་གསང་ཇི་བཞིན་གྱིསཿ དམ་ཚིག་བདུད་རྩི་འདའ་བའི་ཚུལ་མིན་ནོ༔ ཧྲཱིཿ སྔོན་
ཚེ་བར་དང་བསྐལ་པའི་ཐ་མ་ལ༔ སྣང་མཐའ་ཐུགས་རྗེ་ཆེན་པོ་པད་འབྱུང་གི རྒྱུད་གསུང་གཏེར་དུ་སྦས་དང་བཏོན་པའི་ཚེ༔ སྣང་སྲིད་ལྷ་འདྲེས་ཁས་བླངས་
དམ་བཅས་བཞིན༔ ཕྲིན་ལས་སྒྲུབས་ཤིག་མ་མོ་བསྟན་མའི་ཚོགསཿ བཀའ་དང་དམ་ལ་མ་འདའ་ས་མ་ཡཱ༔ ཧཱུྃ་བྷྱོཿ དེ་འོག་ལྔ་བརྒྱ་དུས་ཀྱི་ཐ་མ་ལ༔
པདྨ་དྲྭ་བ་ཅན་གྱི་གཞལ་ཡས་སུ༔ སློབ་དཔོན་ཆེན་པོ་པདྨ་འབྱུང་གནས་ཀྱིས༔ རིག་འཛིན་པདྨ་གར་གྱི་དབང་ཕྱུག་ལ༔ དབང་བསྐུར་ལུང་བསྟན་རྒྱལ་ཚབ་

༄༅། །མངའ་གསོལ་ཚེ༔ སྣང་སྲིད་ལྷ་འདྲེས་ཁས་བླངས་དམ་བཅས་བཞིན༔ ཕྲིན་ལས་སྒྲུབས་ཤིག་མ་མོ་བསྟན་མའི་ཚོགས༔ བཀའ་
དང་དམ་ལ་མ་འདའ་ས་མ་ཡཱ༔ ཧཱུཾ་བྷོ༔ ཡང་སྙིགས་དུ་རུ་ཀ་ལྔ་བདོ་བའི་ཚེ༔ ཨོ་རྒྱན་སྒྲུབ་གནས་གསང་བའི་ཡང་རྫོང་ནས༔ པདྨའི་རྒྱལ་ཚབ་གར་གྱི་
དབང་ཕྱུག་གིསཿ པདྨའི་གསང་མཛོད་གཏེར་སྒྲོམ་ཞལ་ཕྱེས་ནས༔ གསང་བ་དགུ་རིམ་གཏད་རྒྱ་རིམ་བཀྲོལ་གྱིས༔ ཆོས་བདག་སོ་སོར་དགོངས་པ་གཏད་
པའི་ཚེ༔ སྣང་སྲིད་ལྷ་འདྲེ་དམྱལ་ཐག་ཆད་ནས་ནི༔ མཐུ་རྩལ་མ་བཟོད་སྲོག་སྙིང་ཕུལ་བའི་ཚེ༔ སྣང་སྲིད་ལྷ་འདྲེས་ཁས་བླངས་དམ་བཅས་བཞིན༔ ༔
ཕྲིན་ལས་སྒྲུབས་ཤིག་མ་མོ་བསྟན་མའི་ཚོགས༔ བཀའ་དང་དམ་ལ་མ་འདའ་ས་མ་ཡཱ༔ བརྟན་སྐྱོང་ནི། ཧྲཱིཿ སྔོན་ཚེ་སློབ་དཔོན་པདྨ་འབྱུང་གནས་ཀྱིས༔

༄༅། །ཨ་སུ་ར་ཡི་བྲག་ཕུག་གཞལ་ཡས་སུ༔ ཞིང་ཆེན་གདན་ལ་གསང་བའི་མཚན་བཏགས་པའི༔ བོད་ཁམས་སྐྱོང་བའི་བརྟན་མ་ཆེན་མོ་ནི༔ བདུད་མོ་བཞི་དང་
གནོད་སྦྱིན་སྨན་མོ་བཞི༔ འཁོར་བཅས་ལྷབ་ལྷུབ་སིལ་སྙན་སྒྲ་དང་བཅས༔ འདིར་གཤེགས་བཀའ་ཡི་གཏོར་མ་འདི་བཞེས་ལ༔ བོད་ཁམས་སྤྱི་སྲུངས་
གསང་སྔགས་བསྟན་པ་དང་༔ བསྟན་འཛིན་སྐྱེས་བུའི་ཕྲིན་ལས་མྱུར་དུ་མཛོད༔ མ་མ་ཧྲཱིཾ་ཧཱུཾ་ས་མ་ཡཱ་ཛ་ཛ༔ རྟ་བྲོ་ནི། ཧྲཱིཿ ཐུགས་རྗེ་ཆེན་པོའི་བསྟན་
པ། པ་ལ༔ མ་རྟོགས་ལོག་པར་རྟོག་པའི་བགེགས༔ མནན་པ་ཙམ་གྱིས་མི་ལྡང་བའི༔ ཡེ་ཤེས་རོལ་པའི་རྒྱས་འདེབས་སོ༔ ༀ་ལཾ་ཧཱུཾ་ལཾ་ཐུཾ་ལཾ་སྟྭཾ་བྷ་ཡ་ནན༔
ཚེ་འགུག་ནི། ཧྲཱིཿ ཐུགས་རྗེ་ཆེན་པོའི་ཏིང་འཛིན་གྱིས༔ འཆི་མེད་ཡེ་ཤེས་ཚེ་ཡི་བཅུད༔ འཁོར་འདས་ཀུན་གྱི་ནུས་པ་བསྡུས༔ མི་ཤིགས་རྡོ་རྗེའི་སྲོག་

༄༅། །ཐོབ་ཤོག༔ མདུན་གྱི་ཡེ་ཤེས་པ་ལ་གཏང་རག་གི་མཆོད་བསྟོད་ནོངས་བཤགས་མཐར་གཤེགས་བསྟིམས་གང་འོས་བྱས་ལ། བཀྲ་ཤིས་ནི། ཧྲཱིཿ མཁའ་དང་མཉམ་པའི་
འགྲོ་བའི་དོན༔ བསྟན་དང་བསྟན་འགྲོ་འདུལ་བྱེད་ཀྱིས༔ ཐུགས་རྗེ་ཆེན་པོའི་ཕྲིན་ལས་ཀྱི༔ མཁའ་མཉམ་ཡོངས་ལ་བདེ་ལེགས་མཛོད༔ བསྔོ་བ་ནི།།
ཐུགས་རྗེ་ཆེན་པོའི་བསྒྲུབ་པའི་དགེ་བ་གང་༔ ནམ་མཁས་ཁྱབ་ཚད་འགྲོ་བ་ཡོངས་ལ་བསྔོ༔ སྨོན་ལམ་ནི། ཧྲཱིཿནམ་མཁས་ཁྱབ་ཚད་ལུས་ཅན་སྐྱེ་འགྲོ་ཀུན་
མྱུར་དུ་རྣམ་མཁྱེན་མངོན་རྫོགས་སངས་རྒྱས་ཤོག༔ ལམ་ཁྱེར་ནི། ཧྲཱིཿ བདག་ཉིད་ཐུགས་རྗེ་ཆེན་པོ་ལ༔ ཡེ་ཤེས་ཆེན་པོའི་རང་བཞིན་གྱིས༔ བྱམས་དང་
སྙིང་རྗེས་གང་འདུལ་བ༔ མཁའ་མཉམ་རབ་ཏུ་བཟུང་བར་བགྱིའོ༔ ཞེས་ལས་ཀྱི་རྗེས་མི་མངོན་པས་ཚེ་སྒྲུབ་སྐོར་གྱིས་བཅས་བཤམས་གྲུབ་ནས། ཧཱུྃ་བཞི་པའི་སྔགས་ཀྱིས་བྲབ་བདུག་དང་། མཆོད་

༄༅། །རྫས་བྱིན་རླབས་བྱ། སྤོས་བསྲེགས་ཅིང་། ཧྲཱིཿ དུས་གསུམ་ཕྱོགས་བཅུའི་ཡི་དམ་ཞི་ཁྲོའི་ཚོགས༔ ཐུགས་རྗེའི་ཚེ་དབང་དངོས་གྲུབ་བྱིན་ཆེན་ཕོབ༔ རྣམ་སྨིན་ཕྱག་
རྒྱ་ཚེ་དབང་ལྷུན་གྲུབ་ཏུ༔ འཕོ་འགྱུར་གཉིས་མེད་གོ་འཕང་མྱུར་ཐོབ་ཤོག༔ ཨོཾ་བཛྲ་ཨ་ཡུ་ཥེ་ས་མ་ཡཱ་ཕེ་ཕོ་ཛ་ཛ༔ ཞེས་བྱིན་དབབ་སྟེ་རྒྱན་དགྲམ་མོ། །དེ་ནི་ཞག་བདུན་
པའོ།། ༈ དེ་ནས་དངོས་གཞི་ལ། སྒྲུབ་པ་དང་། དབང་བསྐུར་རོ། །དང་པོ་ནི། དབེན་པ་གསུམ་གྱིས་ཐོག་མར་ཚེ་སྒྲུབ་གསུམ་གྱི་དང་པོ་རྩ་བའི་སྒྲུབ་པ་ལ་གཉིས། དང་པོ་ལ། གསོལ་འདེབས་ནི། 
མདུན་གྱི་ནམ་མཁར་དྲིན་ཅན་རྩ་བའི་བླ་མའི་སྤྱི་བོར་བརྒྱུད་རིམ་ཐོ་བརྩེགས་ཀྱི་སྤྱི་བོར་འཆི་མེད་པདྨ་འབྱུང་གནས༔ དེའི་སྤྱི་བོར་ཚེ་དཔག་མེད་གསལ་ལ་གསོལ་བ་བཏབ་པས༔ གནས་གསུམ་
འོད་ཟེར་གྱི་ཐུགས་རྗེས༔ བདག་གི་སྒོ་གསུམ་སྨིན་བྱེད་ཀྱི་དབང་བླང་བར་མོས། ཧྲཱིཿ པདྨ་དབང་གི་གཞལ་ཡས་ཆེན་པོ་ནས༔ མ་ཆགས་པདྨ་འབར་བའི་གདན་སྟེང་

༄༅། །དུ༔ བཅོམ་ལྡན་མགོན་པོ་ཡེ་ཤེས་ཚེ་དཔག་མེད༔ འཆི་མེད་ཚེ་ཡི་ལྷ་ཚོགས་རྣམས་ཀྱིས་བསྐོར༔ རྡོ་རྗེ་ཚེ་ཡི་ལྷ་ཚོགས་ལ་གསོལ་
བ་འདེབས༔ འཆི་མེད་ཚེ་ཡི་དངོས་གྲུབ་སྩལ་དུ་གསོལ༔ ཞེས་གསོལ་བ་བཏབ་པས་ཚེ་དཔག་མེད་རིག་འཛིན་པདྨ་འབྱུང་གནས་ལ་ཐིམ།ཧྲཱིཿ མགོན་པོ་ཚེ་དཔག་མེད་པའི་
དགོངས་པ་ཡི༔ ལྷ་མོ་ཙན་ལི་ལ་ཐུགས་བརྒྱུད་ནསཿ འཆི་མེད་པདྨ་འབྱུང་གནས་བྱིན་བརླབས་པས༔ འདས་དང་མ་བྱོན་ང་ལ་དུས་གསུམ་གྱི༔ ཚེ་ཡི་
རིག་འཛིན་རྣམས་ལ་གསོལ་བ་འདེབས༔ བདག་ལ་དབང་བསྐུར་བྱིན་གྱིས་བརླབ་ཏུ་གསོལ༔ ཞེས་གསོལ་བ་བཏབ་པས་སྐུ་གསུང་ཐུགས་ཀྱི་འོད་ཟེར་གྱིས་དཔང་སྐུར ་རླབས་ཐོབ་
པར་བསྒོམ༔ སླར་ཡང་གསོལ་བ་གདབ་པས། ཧྲཱིཿ བྲག་ཕུག་མ་ར་ཏི་ཀའི་ཀེའུ་ཚང་དུ༔ འཆི་མེད་ཚེ་ཡི་རིག་འཛིན་བསྒྲུབ་པའི་ཚེ༔ མགོན་པོ་ཚེ་དཔག་མེད་པས་

༄༅། །བྱིན་བརླབས་པས༔ སྐྱེ་འཆི་མེད་པ་རྡོ་རྗེའི་ལུས་སུ་འགྲུབ༔ འཆི་མེད་པདྨ་འབྱུང་གནས་ལ་གསོལ་བ་འདེབས་སོ༔ གཉིས་པ་སྒྲུབ་པ་དངོས་ཀྱི་དང་པོ་སྔོན་འགྲོའམ། དང༌
པོ་སྐྱབས་སུ་འགྲོ་ཞིང་སེམས་བསྐྱེད་པ་ནི། ཧྲཱིཿ འཆི་མེད་ཚེ་ཡི་ལྷ་ལ་སྐྱབས་སུ་མཆི༔ དུས་མིན་འཆི་བའི་འཇིགས་པ་བསྐྱབ་ཏུ་གསོལ༔ འཆི་མེད་གདམས་པའི་བཅུད་
ཀྱི་ཡོན་ཏན་སྒྲུབ༔ འགྲོ་ཀུན་སྡུག་བསྔལ་ཞི་བའི་དཔལ་ཐོབ་ཤོག༔ སྔོན་གཏོར་དཀར་དམར་སྤྱི་ལྟར་བསྔོ། གཉིས་པ་བཀའ་བསྒོ་ཞིང་མཚམས་བཅད་པ་ནི། ཧཱུྃ་ཧཱུྃ་ཧྲཱིཿ སྔོན་ལས་
འཕྲལ་རྐྱེན་ཚེ་ལ་བར་ཆད་གང་༔ གླད་འདིས་ཚིམས་མཛོད་གཞན་དུ་འགྲོ་བར་གྱིས༔ ཨོཾ་སུམ་བྷ་ནི་སོགས་བརྗོད་གུ་གུལ་གྱིས་བདུག་ཡུངས་ཐུན་གྱིས་བྲབ། བདག་གཞན་
ཚེ་དཔག་མེད་པའི་སྐྱབས་འོག་ཏུ༔ འཆི་མེད་བསྲུང་བའི་དམ་ཚིག་མི་འདའ་ཟུངས༔ ཨོཾ་ཧཱུྃ་ཧཱུྃ་ཧཱུྃཨཱབཛྲ་རཀྵ་རཀྵ་ཧྲཱིཿ གསུམ་པ་བརྡ་སྒོ་དབྱེ་ཞིང་བརྡ་ཕྱག་འཚལ་བ་ནི། དྷཱི༔

༄༅། །མ་རིག་ཡེ་ཤེས་སྒྲིབ་པའི་དྲི་དག་ནསཿ རང་སྣང་ཞལ་མཐོང་ཡེ་ཤེས་ལྷ་དང་གཅིག༔ རང་ངོར་ཕྱག་འཚལ་ཕྱོགས་བཅུའི་བདེ་གཤེགས་
ཀྱི༔ ཡེ་ཤེས་སྙིང་པོ་ཚེ་ཡི་དཔལ་སྟེར་ཞིག༔ བཞི་པ་བྱིན་དབབ་པ་ནི། ཧྲཱིཿ དུས་གསུམ་ཕྱོགས་བཅུའི་ཡི་དམ་ཞི་ཁྲོའི་ཚོགས༔ ཐུགས་རྗེའི་ཚེ་དང་དངོས་གྲུབ་
པ བྱིན་ཆེན་ཕོབ༔ རྣམ་སྨིན་ཕྱག་རྒྱ་ཚེ་དབང་ལྷུན་གྲུབ་ཏུ༔ འཕོ་འགྱུར་གཉིས་མེད་གོ་འཕང་མྱུར་ཐོབ་ཤོག༔ ཨོཾ་བཛྲ་ཨ་ཡུ་ཥེ་ས་མ་ཡཱ་ཕོ་ཕོ་ཛ་ཛ༔ ལྔ་པ་སྨན་
བབྱིན་བརླབ་ནི། ཧྲཱིཿ རྩ་བརྒྱད་ཡན་ལག་རིགས་ལྔའི་བཅུད་ཀྱི་རྒྱུན༔ འཆི་མེད་སྒྲུབ་པའི་རྫས་སུ་བྱིན་གྱིས་རླབས༔ ༀ་ཨཱ༔ཧཱུྃ་སརྦ་པཉྩ་ཨ་མྲི་ཏ་ཧཱུྃ་ཧཱིཥཱ༔ དྲུག་
པ་རཀྟ་བྱིན་བརླབ་ནི། ཧྲཱིཿ རྟེན་འབྲེལ་མུ་ལ་གིརྟི་དབྱིངས་ཀྱི་རྒྱུན༔ སྐྱེ་འཆིའི་འཛིན་པ་བཤིག་ཕྱིར་གསང་བར་བསྒྲུབ༔ ཨོཾ་ཨཱཿཧཱུྃ་མ་ཧཱ་རཀྟ་ཛྭ་ལ་མཎྜལ་ཧཱུྃ་

༄༅། །ཧཱིཝཥཱ༔ བདུན་པ་གཏོར་མ་བྱིན་བརླབས་ནི། ཧྲཱིཿ ཤ་ལྔ་བདུད་རྩི་ཡེ་ཤེས་ལྔར་རོལ་པའི༔ སྒྲུབ་པའི་ཚོགས་རྫོགས་འཆི་མེད་ལོངས་སྤྱོད་ཤོག༔ ཨོཾ་ཨཱ་ཧཱུྃ་མ་ཧཱ་
བ་ལིངྟ་ཧཱུཾ་ཧྲཱིཿཋཱ༔ ཉེར་སྤྱོད་བྱིན་བརླབས་ནི། ཨོཾ་བཛྲ་ཨརྒྷཾ་སོགས། ཤཔྟ་པྲ་ཏིཙྪ་ཨཱཿཧྲཱིཿ དངོས་གཞིའི་དང་པོ་ཏིང་འཛིན་རྣམ་གསུམ་ནི། ཨོཾ་མ་ཧཱ་ཤུ་ནྱ་ཏ༴ ཨོ་སྐྱེ་མེད་ཆོས་
དབྱིངས་སྐྱེ་འཆི་འཛིན་བྲལ་ལ༔ སྐྱེ་བའི་ཆོ་འཕྲུལ་བརྩེ་བའི་སྐུར་བཞེངས་པའི༔ ཧཱུྃ་ཐམས་ཅད་བསྐྱེད་པའི་རྟེན་གྱིས་ཧེ་རུ་ཀ༔ ཨོཾ་བཛྲ་སཏྭ་ཧྲཱིཿ 
གང་འདུལ་འགྲོ་བའི་དཔལ་དུ་བཞེངས་པའོ༔ གཉིས་པ་སྣོད་བསྐྱེད་པ་ནི། ཨེཡཾརཾསུཾཀེཾརཾབྷྲུཾཿའཕྲོས་པས༔ ཡུམ་ཆེན་མཁའ་ཀློང་ཡངས་པ་འབྱུང་བའི་དབུས༔
གཟུགས་ཕུང་བྷྲུཾ་ལས་རྣམ་སྣང་སྣོད་ཀྱི་རྟེན༔ རང་སྣང་རིན་ཆེན་སྣ་ཚོགས་ལས་གྲུབ་པའི༔ མཚན་རྫོགས་ཡོན་ཏན་དུ་མས་སྤུས་པའི་དབུས༔ གསུམ་པ་རྟེན་བསྐྱེད་

༄༅། །པ་ནི། ཧྲཱིཿ དྲི་མེད་པདྨ་ཐབས་ཤེས་ཉི་ཟླའི་སྟེང་༔ བདེ་གཤེགས་གསུང་གི་དབང་ཕྱུག་རིགས་ཀྱི་མདངས༔ སྙིང་པོ་ཧྲཱིཿཡིག་ཟེར་
གྱིས་རྒྱལ་བ་མཆོད༔ ཐུགས་རྗེ་ཚེ་བཅུད་འདུས་པའི་ངོ་བོ་ཉིད༔ སེམས་ཉིད་སྣང་མཐའ་དྲི་མེད་ཚེ་དཔག་མེད༔ སྣང་བའི་ངོ་བོ་བདེ་གཤེགས་བཅོམ་ལྡན་
འདསཿ སྟོང་པའི་བདག་ཉིད་པདྨ་གར་དབང་འཁྲིལ༔ རྡོར་སེམས་རིན་འབྱུང་རྣམ་སྣང་དོན་ཡོད་གྲུབ༔ ཐབས་ཤེས་བདེ་སྦྱོར་བདེ་སྟོང་ཚེ་དབང་རོལ 
ཐབས་སུ་ཏིང་འཛིན་མཉམ་བཞག་ཚེ་བུམ་བཅུད༔ ཤེས་རབ་འགུག་པའི་ཚེ་དར་ཚེ་བུམ་འཁྲིལ༔ ལོངས་སྤྱོད་ཆེ་བའི་ཡོན་ཏན་མཛེས་པས་བརྒྱན༔ རིགས་
ལྔས་ཕུང་པོ་ལྔ་ལ་བྱིན་བརླབ་ཅིང་༔ ཡུམ་ལྔས་འབྱུང་བ་ལྔ་ཡི་བཅུད་བསྡུས་པའི༔ སྣང་རིག་ཚེ་དབང་ལྷ་དང་དབྱེར་མེད་དུ༔ སྒྲུབ་མཆོག་ཚེ་ཡི་དབང་ཕྱུག་

༄༅། །འགྲུབ་པར་གྱུར༔ ཨོཾ་གུ་རུ་ཨ་ཡུ་སིདྡྷི་ཧཱུྃ་ཧི༔ ཨ་མ་ར་ཎ་ཛི་ཝན་ཏི་ཡེ་སྭཱ་ཧཱ༔ བཞི་པ་སྤྱན་འདྲེན་ནི། ཧྲཱིཿ འོག་མིན་བདེ་ཆེན་དབང་གི་ཕོ་བྲང་ནས༔ འདུས་
པ་ཀུན་གྱི་གཙུག་རྒྱན་ཚེ་ཡི་ལྷ༔ ཚེ་བདག་བཅོམ་ལྡན་རིགས་ལྔ་ཡུམ་དང་བཅས༔ རྣལ་འབྱོར་བྱིན་གྱིས་རླབས་ཕྱིར་གཤེགས་སུ་གསོལ༔ ཆོས་སྐུ་ལོངས་
སྤྲུལ་འཁོར་བཅས་གང་འདུལ་གྱིས༔ གཞོམ་གཞིག་ཀུན་བྲལ་ཚེ་ཡི་དངོས་གྲུབ་བདག༔ འཆི་མེད་ཚེ་ཡི་བུམ་པའི་བཅུད་གཡོ་བརཿ བདག་སོགས་ཚེ་དབང་
སྩོལ་ཕྱིར་སྤྱན་དྲང་ངོ་༔ བཛྲ་ས་མ་ཡཱ་ཛ་ཛ༔ ལྔ་པ་བཞུགས་གསོལ་ནི། ཧྲཱིཿ རང་སྣང་ལྷུན་གྲུབ་དག་པའི་གཞལ་ཡས་སུ༔ བདེ་གཤེགས་ཚེ་ཡི་ལྷ་ཚོགས་
བཞུགས་སུ་གསོལ༔ དགྱེས་པའི་ཐུགས་རྗེས་དབང་བཞི་བདག་རྒྱུད་ལ༔ སྨིན་གྲོལ་གྲུབ་པ་བརྒྱད་ལ་སྤྱོད་པར་ཤོག༔ ས་མ་ཡཱ་ཏིཥྛ་ལྷན༔ དྲུག་པ་ཕྱག་འཚལ་

༄༅། །ནི༔ ཧྲཱིཿ ཕྱོགས་བཅུའི་རྒྱལ་བ་སྲས་འཁོར་ཞི་ཁྲོ་ཡི༔ ཐུགས་རྒྱུད་བསྐུལ་ཕྱིར་དད་པས་ཕྱག་བགྱིས་ན༔ དགྱེས་པའི་ཐུགས་རྗེ་
ནུས་པའི་ཚེ་དབང་བཅུད༔ མ་ལུས་བདག་གི་རྒྱུད་ལ་འཇུག་གྱུར་གཅིག༔ ཨ་ཏི་པཱུ་ཧོ༔ པྲ་ཏི་ཛ་ཧོ༔ བདུན་པ་ཕྱི་མཆོད་འབུལ་བ་ནི། ཧྲཱིཿ ཞིང་ཁམས་རྒྱ་
མཚོའི་མཆོད་རྫས་མཆོད་ཡོན་རིགསཿ ཀུན་བཟང་མཆོད་པའི་སྤྲིན་གྱི་ཕུང་པོ་འདི༔ བཅོམ་ལྡན་མགོན་པོ་ཚེ་ཡི་ལྷ་ལ་འབུལ༔ བཞེས་ནས་འཆི་མེད་ཚེ་ཡི་
དངོས་གྲུབ་སྩོལཿ ཨོཾ་ཨཱཿབཛྲ་ཨརྒྷ་པྲ་ཏིཙྪ་པཱུ་ཛ་མེ་ག་ས་མུ་ཏྲ་སྤ་ར་ཎ་ཁཾ་སྭཱ་ཧཱ༔ ཧྲཱིཿ ཞིང་ཁམས་རྒྱ་མཚོའི་མཆོད་རྫས་ཞབས་བསིལ་རིགསཿ ཀུན་བཟང་
མཆོད་པའི་སྤྲིན་གྱི་ཕུང་པོ་འདི༔ བཅོམ་ལྡན་མགོན་པོ་ཚེ༔ བཞེས་ནས༔ ཨོཾ་ཨཱབཛྲ་པ་ཏྱཾ་པྲ་ཏིཙྪ༔ ཧྲཱིཿ ཞིང་ཁམས་རྒྱ་མཚོའི་མཆོད་རྫས་མེ་ཏོག་

༄༅། །རིགསཿ ཀུན་བཟང་མཆོད་པའི་སྤྲིན་གྱི༴ བཅོམ་ལྡན་མགོན་པོ༔ བཞེས་ནས་འཆི་མེད༔ ཨོཾ་ཨཱབཛྲ་པུཥྤེ་པྲ་ཏིཙྪ༴ ཧཱི༔ ཞིང་ཁམས་རྒྱ་མཚོའི་
བམཆོད་རྫས་བདུག་སྤོས་རིགས༔ ཀུན་བཟང་མཆོད་པའི་སྤྲིན་གྱི་ཕུང་པོ་འདི༔ བཅོམ་ལྡན་མགོན་པོ་ཚེ་ཡི་ལྷ་ལ་འབུལ༔ བཞེས་ནས་འཆི་མེད་ཚེ་ཡི་དངོས་
གྲུབ་སྩོལཿ ཨོཾ་ཨཱབཛྲ་དྷུཔྤེ་པྲ་ཏིཙྪ ཧྲཱིཿ ཞིང་ཁམས་རྒྱ་མཚོའི་མཆོད་རྫས་སྣང་གསལ་རིགསཿ ཀུན་བཟང་མཆོད་པའི༔ བཅོམ་ལྡན་མགོན་པོ༴ 
བཞེས་ནས༴ ཨོཾ་ཨཱཿབཛྲ་ཨ་ལོ་ཀེ་པྲ་ཏིཙྪ༔ ཧྲཱིཿ ཞིང་ཁམས་རྒྱ་མཚོའི་མཆོད་རྫས་དྲི་ཆབ་རིགས༔ ཀུན་བཟང་མཆོད་པའི༔ བཅོམ་ལྡན་མགོན་པོ
བཞེས་ནས༴ ཨོཾ་ཨཱཿབཛྲ་གྷནྡྷེ་པྲ་ཏིཙྪ་ཧྲཱིཿ ཞིང་ཁམས་རྒྱ་མཚོའི་མཆོད་རྫས་ཞལ་ཟས་རིགས༔ ཀུན་བཟང་༔ བཅོམ་ལྡན་མགོན་པོ༔ བཞེས་

༄༅། །ནས་འཆི་མེད༴ ཨོཾ་ཨཱཿབཛྲ་ནཻ་ཝི་ཏྱེ་པྲ་ཏིཙྪ༴ ཧྲཱིཿ ཞིང་ཁམས་རྒྱ་མཚོའི་མཆོད་རྫས་རོལ་མོའི་རིགས༔ ཀུན་བཟང་མཆོད་པའི༴
བཅོམ་ལྡན་མགོན་པོ༔ བཞེས་ནས་འཆི་མེད་ཚེ་ཡི༔༴ ཨོཾ་བཛྲ་ཤཔྟ་པྲ་ཏིཙྪ་པཱུ་ཛ་མེ༔༴ བརྒྱད་པ་ནང་མཆོད་ནི། ཧྲཱིཿ སྣོད་བཅུད་དག་པ་བདེ་ཀློང་ཡངས་
པའི་མདངསཿ ཆོས་དབྱིངས་རྒྱལ་བའི་ཞིང་དང་འཇིག་རྟེན་གྱི༔ གཟུགས་སྒྲ་དྲི་རོ་རེག་བྱའི་མཆོད་འབུལ་བ༔ བཞེས་ནས་འཆི་མེད་ཚེ་ཡི་དངོས་གྲུབ་
སྩོལཿ ཨོཾ་ཨཱཿབཛྲ་རཱུ་པ་ཤཔྟ་གྷནྡྷེ་ར་ས་སྤཪྴེ་པྲ་ཏིཙྪ་པཱུ་ཛ༔༴ དགུ་པ་སྨན་མཆོད་ནི། ཧྲཱིཿ བདེ་གཤེགས་ཀུན་འདུས་རིགས་ལྔའི་ཡེ་ཤེས་བཅུད༔ ལྷ་ལ་ཕོག་ན་
དགྱེས་པའི་ར་ས་ཡན༔ བགེགས་ལ་ཕོག་ན་ཕྱེ་མར་འཐོར་བའི་ཐུན༔ འཆི་མེད་སྒྲུབ་ཕྱིར་དཀྱིལ་འཁོར་ལྷ་ལ་འབུལ༔ ཨོཾ་ཨཱཿཧཱུཾ་སརྦ་པཉྩ་ཨ་མྲྀ་ཏ་ལ་ཁཱ་རཾ་

ཁཱ་ཧི༔ བཅུ་པ་རཀྟ་འབུལ་བ་ནི། ཧྲཱིཿ རྒྱུ་དྲུག་རྟེན་འབྲེལ་ཌཀྐིའི་མཁའ་ཀློང་ནས༔ གསང་ཆེན་མཆོག་གི་མཆོད་པ་ཆེན་པོ་འདི༔ སྐྱེ་འཆི་གཉིས་འཛིན་འཁྲུལ་
འཁོར་བཤིག་པ་དང་༔ ཡེ་ཤེས་འཆི་མེད་རང་གྲོལ་ས་ཐོབ་ཤོག༔ ཨོཾ་ཨཱཿཧཱུཾ་མ་ཧཱ་རཀྟ་ལ་ཁ་རཾ་ཁཱ་ཧི༔ བཅུ་གཅིག་པ་གཏོར་མ་འབུལ་བ་ནི། ཧྲཱིཿ ལྷ་མིའི་འབྱོར་
བ་སྣ་ཚོགས་བཅུད་ཀྱི་རིགསཿ རྣམ་མང་མཛེས་པར་ཏིང་འཛིན་རོལ་པའི་མདངས༔ བཅོམ་ལྡན་མགོན་པོ་ཚེ་ཡི་ལྷ་ལ་འབུལ༔ བཞེས་ནས་འཆི་མེད་ཚེ་ཡི་
དངོས་གྲུབ་སྩོལ༔ ཨོཾ་ཨཱཿཧཱུཾ་མ་ཧཱ་བ་ལིཾ་ཏ་ལ་ཁ་རཾ་ཁཱ་ཧི༔ བཅུ་གཉིས་པ་བསྟོད་པ་ནི། ཧྲཱིཿ པདྨའི་རིགས་མཆོག་འཆི་མེད་ཚེ་ཡི་ལྷ༔ སྐྱེ་འཆི་གཉིས་མེད་ཡོན་
ཏན་འདོད་རྒུའི་གཏེར༔ སྐྱོན་བྲལ་བདེ་ཆེན་མགོན་པོ་ཚེ་ཡི་ལྷ༔ འཆི་མེད་ཚེ་བུམ་འཛིན་ལ་ཕྱག་འཚལ་བསྟོད༔ ཧྲཱིཿ བདེ་གཤེགས་ཀུན་འདུས་སྐྱེ་འཆི་

༄༅། །མེད་པའི་སྐུ༔ མཁྱེན་བརྩེ་བྱིན་རླབས་དངོས་གྲུབ་མཆོག་གི་གཏེརཿ གང་གིས་བསྒྲུབ་ཚེ་གྲུབ་པའི་དཔལ་སྟེར་བའི༔ བདེ་གཤེགས་
རིགས་ལྔའི་ཚེ་བདག་ལ་ཕྱག་འཚལ༔ ཧྲཱིཿ ཡེ་ཤེས་སྐྱེ་འཆི་གཉིས་མེད་ཆོས་དབྱིངས་ཀྱི༔ རིགས་མདངས་ཡེ་ཤེས་རྣམ་ལྔའི་ཕྲིན་ལས་ཀྱི༔ ཕྱག་རྒྱའི་འཆི་
མེད་དཔལ་གྱི་རྒྱུན་སྩོལ་བའི༔ འཆི་མེད་ཚེ་ཡི་དངོས་གྲུབ་སྩོལ་ལ་བསྟོད༔ བཅུ་གསུམ་པ་བསྙེན་པ་ནི། ཧྲཱིཿ ཕུང་ལྔ་རིགས་ལྔའི་རྒྱུ་མཆོག་ལྷན་སྐྱེས་ལ༔ ཡེ་
ཤེས་ཡུམ་ལྔའི་འབྱུང་བའི་བཅུད་ཀྱི་རྒྱུན༔ རྒྱུ་རྐྱེན་འདུས་མ་ཡེ་བྱས་རྡོ་རྗེའི་ཚེ༔ སྣང་སྟོང་སོར་རྟོགས་ཡེ་ཤེས་སྐྱེ་འཆི་བྲལ༔ ཨོཾ་གུ་རུ་ཨ་ཡུ་སིདྡྷི་ཧཱུྃ་ཧྲཱིཿ ཨོཾ་
ཨ་མ་ར་ཎ་ཛི་ཝན་ཏི་ཡེ་སྭཱ་ཧཱ༔ བརྒྱ་རྩ་བཟླ། རང་ཉིད་དམ་ཡེ་སོགས། སྒྲུབ་པ་ནི། ཨོཾ་བཛྲ་གུ་རུ་པདྨ་སིདྡྷི་པུནྱེ་ཛྙཱ་ན་ཨ་ཡུ་སིདྡྷི་ཧཱུྃ་ཛ༔ བརྒྱ་རྩ་བཟླ། ཚེ་འགུགས་ཡེ་ཤེས་

ཐུགས་རྗེའི་ལྕགས་ཀྱུ་ནི། མདའ་དར་གཡབ་ལ། རང་མགོན་པོ་ཚེ་དཔག་མེད་དམ་གུ་རུ་པདྨ་འབྱུང་གནས་བསྐྱེད་པའི་ཐུགས་ཀའི་འོད་ཟེར་འགུག་བྱེད་ལས་བྱེད་ཀྱི་ལྷ་གྲངས་མེད་པ་འཕྲོས་པས༔ སངས་
རྒྱས་བྱང་སེམས་ཀྱི་ཐུགས་རྗེ༔ རང་འཇིག་རྟེན་ཁམས་ཀྱི་རྒྱལ་པོ་རྒྱལ་ཕྲན་གྱི་བསོད་ནམས༔ རང་གི་བླ་ཚེ་ཆད་ཉམས་ཡར་བ་ཀུན་དང་འཇིག་རྟེན་ཁམས་ཀྱི་འབྱུང་བའི་བཅུད་རྣམས་བསྡུས་ལ་
རང་གི་ཐུགས་ཀའི་སྙིང་པོ་ལ་ཐིམ་པར་བསྒོམ་ལ་རིག་པ་མ་ཡེངས་རྩེ་གཅིག་གིས་ཚིག་གི་གསལ་བའི་ལམ་དུ་སེམས་གསོལ་བ་ནི། ཧྲཱིཿ ཚེ་དཔག་མེད་མགོན་ཐུགས་རྗེའི་ཟེརཿ ཚེ་བཅུད་འགུག་
པའི་ཕོ་ཉ་ནི༔ ལཱ་སྱ་དཀར་མོ་གྲངས་མེད་ཀྱི༔ ཕྱག་ན་ཚེ་དར་བུམ་པ་བསྣམས༔ སངས་རྒྱས་བྱང་སེམས་ཐུགས་རྗེ་དང་༔ བླ་ཚེ་ཆད་ཉམས་ཡར་བ་
དང༌༔ འབྱུང་བ་བཅུད་ཀྱི་དྭངས་མར་བཅས༔ ལཱ་སྱ་དཀར་མོས་ཚེ་ཁུག་ཅིག༔ ཧྲཱིཿ ཚེ་དཔག་མེད་མགོན་ཐུགས་རྗེའི་ཟེར༔ ཚེ་བཅུད་འགུག་པའི་ཕོ་

༄༅། །ཉ་ནི༔ མ་ལེ་སྔོན་མོ་གྲངས་མེད་ཀྱི༔ ཕྱག་ན་ཚེ་དར་བུམ་པ་བསྣམས༔ སངས་རྒྱས་བྱང་སེམས་ཐུགས་རྗེ་དང་༔ བླ་ཚེ་ཆད་
ཉམས་ཡར་བོ་དང་༔ འབྱུང་བ་བཅུད་ཀྱིས་དྭངས་མར་བཅས༔ མཱ་ལེ་སྔོན་མོས་ཚེ་ཁུག་ཅིག ཧྲཱིཿ ཚེ་དཔག་མེད་མགོན་ཐུགས་རྗེའི་ཟེར༔ ཚེ་བཅུད་
འགུག་པའི་ཕོ་ཉ་ནི༔ གཱིརྟི་དམར་མོ་གྲངས་མེད་ཀྱི༔ ཕྱག་ན་ཚེ་དར་བུམ་པ་བསྣམས༔ སངས་རྒྱས་བྱང་སེམས་ཐུགས་རྗེ་དང་༔ བླ་ཚེ་ཆད་ཉམས་ཡར་
བ་དང་༔ འབྱུང་བ་བཅུད་ཀྱི་དྭངས་མར་བཅས༔ གཱིརྟི་དམར་མོས་ཚེ་ཁུག་ཅིག༔ ཧྲཱིཿ ཚེ་དཔག་མེད་མགོན་ཐུགས་རྗེའི་ཟེར༔ ཚེ་བཅུད་འགུག་པའི་
ཕོ་ཉ་ནི༔ ནཱིརྟི་ལྗང་མོ་གྲངས་མེད་ཀྱི༔ ཕྱག་ན་ཚེ་དར་བུམ་པ་བསྣམས༔ སངས་རྒྱས་བྱང་སེམས་ཐུགས་རྗེ་དང་༔ བླ་ཚེ་ཆད་ཉམས་ཡར་བ་དང་༔ ༔

འབྱུང་བ་བཅུད་ཀྱི་དྭངས་མར་བཅས༔ ནཱིརྟི་ལྗང་མོས་ཚེ་ཁུག་ཅིག ཅེས་དང༌། སླར་ཡང་སྐུའི་གནས་ནས་འོད་ཟེར་གྲངས་མེད་པའི་སྣེ་ནས་མགྱོགས་མ་བཞིའི་ཚོགས་ཀྱིས་གོང་
ལྟར་བྱིན་རླབས་ཚེ་བསོད་འབྱུང་བའི་བཅུད་དང་བཅས་འགུགས་པར་བསྒོམ༔ ཧྲཱིཿ ལོངས་སྐུ་ཚེ་དཔག་མེད་མགོན་གྱི༔ ཕོ་ཉ་མགྱོགས་མ་དཀར་མོའི་རིགས༔ ཐུགས་ཀྱི་སྤྲུལ་པ་
འབུམ་ཕྲག་གིས༔ ཚེ་བསོད་འགུག་པའི་ལས་མཛོད་ཅིག༔ ཧྲཱིཿ ལོངས་སྐུ་ཚེ་དཔག་མེད་མགོན་གྱི༔ ཕོ་ཉ་མགྱོགས་མ་སེར་མོའི་རིགས༔ ཡོན་ཏན་
སྤྲུལ་པ་འབུམ་ཕྲག་གིས༔ ཚེ་བསོད་འགུག་པའི་ལས་མཛོད་ཅིག༔ ཧྲཱིཿ ལོངས་སྐུ་ཚེ་དཔག་མེད་མགོན་གྱི༔ ཕོ་ཉ་མགྱོགས་མ་དམར་མོའི་རིགས༔
གསུང་གི་སྤྲུལ་པ་འབུམ་ཕྲག་གིས༔ ཚེ་བསོད་འགུག་པའི་ལས་མཛོད་ཅིག༔ ཧྲཱིཿ ལོངས་སྐུ་ཚེ་དཔག་མེད་མགོན་གྱི༔ ཕོ་ཉ་མགྱོགས་མ་ལྗང་མོའི་

༄༅།     །རིག༔ ཕྲིན་ལས་སྤྲུལ་པ་འབུམ་ཕྲག་གིས༔ ཚེ་བསོད་འགུག་པའི་ལས་མཛོད་ཅིག༔ དེ་ནས་སྒོ་མ་བཞི་བསྐུལ་པ་ནི། ཧྲཱིཿ ཡེ་ཤེས་
ལྕགས་ཀྱུ་དཀར་མོ་གྲངས་མེད་ཀྱིས༔ ཕྱག་ན་ལྕགས་ཀྱུ་ཤེལ་བུམ་བསྣམས༔ འཁོར་འདས་ཀུན་གྱི་ཚེ་དྲོངས་ཤིག༔ ཧྲཱིཿ ཡེ་ཤེས་
ཞགས་པ་སེར་མོ་གྲངས་མེད་ཀྱིས༔ ཕྱག་ན་ཞགས་པ་གསེར་བུམ་བསྣམས༔ འཁོར་འདས་ཀུན་གྱི་ཚེ་དྲོངས་ཤིག༔ ཧྲཱིཿ ཡེ་ཤེས་ཚེ་
ལྕགས་སྒྲོག་དམར་མོ་གྲངས་མེད་ཀྱིས༔ ལྕགས་སྒྲོག་རཱ་གའི་བུམ་པ་བསྣམས༔ འཁོར་འདས་ཀུན་གྱི་ཚེ་དྲོངས་ཤིག༔ ཧྲཱིཿ ཡེ་ཤེས་
དྲིལ་བུ་ལྗང་མོ་གྲངས་མེད་ཀྱིས༔ དྲིལ་བུ་ཨིནྡའི་བུམ་པ་བསྣམས༔ འཁོར་འདས་ཀུན་གྱི་ཚེ་དྲོངས་ཤིག༔ སྒྲུབ་པའི་བཟླས་པ་བརྒྱ་རྩ་བཟླ། མཆོད་

བསྟོད་དང་། འབྲུ་གསུམ་གྱིས་འོད་ཞུ་བྱ། ༈ དེ་ནས་གཉིས་པ་གསང་སྒྲུབ་ལ། ཧྲཱིཿ མཐའ་བྲལ་ཀློང་ཡངས་ཡེངས་མེད་དེ་བཞིན་ཉིད༔ ཡོངས་རྣམས་ཀུན་སྣང་རང་
གྲོལ་ལ་འགོད་ཕྱིར༔ རྒྱུ་ཡི་ངོ་བོ་རང་གྲོལ་ཧྲཱིཿཡིག་སྐྱོངས༔ དེ་ཉིད་ཡོངས་གྱུར་སྲུང་གུར་གཞལ་ཡས་དབུས༔ དཔག་མེད་ཚེ་ཡི་དབང་ཕྱུག་བཅོམ་ལྡན་
འདས༔ འགྲོ་དོན་སྐུར་སྣང་མཚོ་སྐྱེས་རྡོ་རྗེ་འཛིན༔ དཀར་དམར་གཞོན་ཚུལ་མདངས་ལྡན་ཚེ་བུམ་འཛིན༔ གོས་དཀར་འགྲོ་དོན་སྐུར་བཞེངས་མནྡ་ར༔
ཟུང་འཇུག་ཚེ་དར་འཆི་མེད་བདུད་རྩི་རོལཿ དཔལ་འབྱོར་འབྲས་བུ་པདྨ་རྒྱན་འཆང་བ༔ ཕྱག་གཉིས་ཟུང་འཇུག་གཉིས་མེད་སྐྱིལ་ཀྲུང་བཞུགས༔ ཐུགས་
ཀར་ཡེ་ཤེས་སེམས་དཔའ་ཚེ་དཔག་མེད༔ རིགས་ལྔ་ཚེ་དཔག་མེད་ཀྱིས་བསྐོར་བ་ཡི༔ གཙོ་བོའི་ཐུགས་ཀར་ཧྲཱིཿཡིག་དམར༔ བདེ་བར་གཤེགས་པ་ཐམས་

༄༅། །ཅད་ཀྱི༔ ཚེ་ཡི་བཅུད་ཀྱི་ངོ་བོ་འདུས་པར་བསྒོམ༔ ཨོཾ་ཨཱཿཧཱུཾ༔ བཛྲ་གུ་རུ་པདྨ་སིདྡྷི་པུཎྱེ་ཛྙཱ་ན་ཨ་ཡུ་སིདྡྷི་ཧཱུཾ་ཛ༔ ཉེར་ལྔ་བཟླ། རང་
ཉིད་དམ་ཡེ་སོགས། ཉེར་ལྔ་བཟླ། ཧྲཱིཿཡིག་འོད་ཟེར་ཁ་དོག་ལྔ་དང་ལྡན་པ་བསྒོམ་ལ༔ དེ་ལས་འོད་ཟེར་ཕྱོགས་ཐམས་ཅད་དུ་འཕྲོས༔ སངས་རྒྱས་བྱང་
ཆུབ་སེམས་དཔའ་ཐམས་ཅད་ཀྱི༔ ཐུགས་རྗེ་བྱིན་རླབས་ཚེའི་ངོ་བོ་རང་བཞིན་ཐུགས་རྗེའི་དབྱེར་མེད་ཕྱིར༔ ཡེ་ཤེས་ཐུགས་རྗེའི་ཚེ་དབང་ཧྲཱིཿཡིག་སྐྱོངས༔ 
ཨོཾ་ཨཱཿཧཱུཾཿབཛྲ་གུ་རུ་པདྨ་སིདྡྷི་པུནྱཻ་ཛྙཱ་ན་ཨ་ཡུ་སིདྡྷི་ཧཱུཾ་ཛ༔ ཉེར་ལྔ་བཟླ། གསལ་ཞིང་གསལ་བའི་ངོ་བོ་ལྷར་གསལ་གདབ༔ སྟོང་ཞིང་སྟོང་པའི་རང་མདངས་བདེ་
སྟོང་གིས༔ སྐྱེ་འཆི་གཉིས་མེད་ཀློང་ཡངས་རོལ་པ་བསྲེ༔ བསྐྱེད་རྫོགས་དབྱེར་མེད་རོལ་པ་ཆེན་པོར་བསྒྲུབ༔ ཐུགས་རྗེའི་ཧྲཱིཿལས་ཡེ་ཤེས་འོད་ཟེར་གྱིས༔

ཕྱོགས་བཅུའི་སངས་རྒྱས་མ་ལུས་ཐམས་ཅད་ཀུན༔ དཔག་མེད་ཚེ་ཡི་མགོན་པོའི་སྐུར་གྱུར་ནས༔ དབང་བསྐུར་བྱིན་གྱིས་རླབས་ལ་ཐིམ་པར་བསྒོམ༔ འཇིག་
རྟེན་ཁམས་ཀྱི་ཚེ་བསོད་ནུས་པའི་བཅུད༔ ཡོན་ཏན་ཡོངས་རྫོགས་བདག་ལ་འདུས་པར་བསྒོམ༔ ཉེར་ལྔ་བཟླ། མཆོད་བསྟོད་དང་འོད་ཞུ་བྱ། ༈ དེ་ནས་རྩ་གསུམ་
རྡོ་རྗེ་སྙིང་པོའི་ནང་ཚན་གྱི་གུ་རུ་དྲག་པོའི་ཚེ་སྒྲུབ་ནི། ན་མོ༔ ཕྱོགས་བཅུའི་སོགས། ཨོཾ་མ་ཧཱ་ཤུ་ནྱ་ཏ༴ ཧཱུཾ་ཧཱུཾཿ སྟོང་པའི་ཡེ་ཤེས་རང་མདངས་ལས༔ གཞལ་
ཡས་མཚན་རྫོགས་བསྲུང་འཁོར་དབུས༔ པད་ཉི་བདག་འཛིན་རྒྱལ་པོའི་སྟེང་༔ ཧཱུཾ༔ སྣང་སྟོང་འགག་མེད་ཡེ་ཤེས་དྲག་པོ་རྩལ༔ གསལ་སྟོང་དམར་
དཀར་ལྗང་ཞལ་ཕྱག་དྲུག་པ༔ རྡོ་རྗེ་ཐོ་ལུམ་བསྐལ་པའི་མེ་དཔུང་གསལ༔ བྷན་ཁྲག་ལྕགས་སྡིག་ལྕགས་ཕུར་གཡོན་ན་འཛིན༔ རྡོ་རྗེའི་གཤོག་པ་དུར་ཁྲོད་

༄༅། །དཔལ་ཆས་རྫོགསཿ སྣང་སྟོང་དབྱེར་མེད་ཕག་མོ་མཐིང་ནག་འཁྲིལ༔ ཧྲཱིཿ ཆོས་དབྱིངས་རྒྱལ་བའི་སྲས་འཁོར་སྐུ་གསུང་ཐུགས
ཡོན་ཏན་མཛད་ཕྲིན་ཐུགས་རྗེ་ཚེ་ཡི་ལྷ༔ བདག་སོགས་འགྲོ་ལ་དངོས་གྲུབ་སྩོལ་བའི་ཕྱིརཿ མ་ཐོགས་མྱུར་དུ་གནས་འདིར་གཤེགས་སུ་གསོལ༔ བཛྲ་ས་
མ་ཡཱ་ཛ་ཛ༔ ཧྲཱིཿ སྣང་སྟོང་དབྱེར་མེད་སྐྱེ་འཆི་འཛིན་བྲལ་གྱི༔ རྟེན་ལ་ཚེ་ཡི་མགོན་པོས་གཟི་བྱིན་ཕོབ༔ ཤར་གྲོལ་སྣང་སྟོང་ལྷ་དང་གཉིས་མེད་ཀྱིས༔ 
དབྱེར་མེད་མཆོག་གི་ཡེ་ཤེས་བཞུགས་པར་འཚལ༔ ས་མ་ཡ་ཏིཥྛ་ལྷན༔ ཧྲཱིཿ སྣང་སྟོང་དབྱེར་མེད་དོན་གྱི་ཡེ་ཤེས་ལྷརཿ ངེས་འབྱུང་ཕྱག་འཚལ་ཐུགས་
རྗེ་གཟི་མདངས་ཕོབ༔ ན་མོ་པུ་རུ་ཤ་ཡ་ཧོ༔ ཧྲཱིཿ བདག་སོགས་བསོད་ནམས་ཡེ་ཤེས་ཚོགས་རྫོགས་ཕྱིར༔ དངོས་འབྱོར་ཡིད་སྤྲུལ་ཕྱི་ནང་གསང་མཆོད་

ཀྱིས༔ བཅོམ་ལྡན་གང་ལ་དགྱེས་པ་ཇི་བཞིན་འབུལ༔ འཕྲལ་རྐྱེན་དང་བྲལ་མཐུན་རྐྱེན་ལྷུན་གྲུབ་ཤོག༔ ཨོཾ་ཨཱཿབཛྲ་ཨརྒྷཾ་སོགས། ཤཔྟ་སོགས། རཱུ་པ་
སོགས། སྤཪྴེ་ཨཱཿཧཱུཾ༔ ཨོཾ་སརྦ་པཉྩ་ཨ་མྲྀ་ཏ་ལ་ཁཱ་ཧི༔ མ་ཧཱ་རཀྟ་ལ་ཁཱ་ཧི༔ མ་ཧཱ་བ་ལིཾ་ཏ་ལ་ཁཱ་ཧི༔ ཧྲཱིཿ ཆོས་དབྱིངས་ཡེ་ཤེས་མཆོག་གི་ཚེ་ཡི་ལྷ༔
ཡོན་ཏན་མཚན་དཔེར་ཤར་བའི་ལོངས་སྤྱོད་རྫོགསཿ སྐྱེ་འཆི་འཛིན་པ་བྲལ་བའི་བཅོམ་ལྡན་འདས༔ ཐུགས་རྗེའི་མངའ་བདག་མཆོག་ལ་ཕྱག་འཚལ་བསྟོད༔ 
ཛཔ་བཟླ་བ་ནི། ཧཱུཾ་ཧྲཱིཿ ཞི་དང་ཁྲོ་བོའི་བསྲུང་བཟློག་ཚེ་ཡི་ལྷ༔ བཟླས་པ་རླུང་གིས་འཕྲོ་འདུ་ཡི༔ སྔགས་ཀྱི་ཏིང་འཛིན་རྒྱུན་ཁྱེར་གྱིས༔ ཏིང་འཛིན་ཡེངས་
མེད་སྒོ་གསུམ་ཚེ་སྒྲུབ་ཀྱི༔ འཆི་མེད་ཚེ་ཡི་གོ་འཕང་སྒྲུབས་པར་བྱ༔ ནུས་ལྡན་གནམ་ལྕགས་རྡོ་རྗེའི་ལྟེ་བར་ན༔ ཡེ་ཤེས་ཐབས་ཤེས་ཉི་ཟླའི་གའུའི་དབུས༔

༄༅།     །རང་སྣང་ཡེ་ཤེས་ཧཱུཾ་ཡིག་ཚེ་ལ་ལྟ༔ ནུས་ལྡན་རྡོ་རྗེའི་ལྟེ་བར་རང་མདངས་སྐྱོངས༔ ཐབས་ཤེས་ཉི་ཟླའི་བཅུད་ཀྱི་སྟོབས་རྩལ་བསྐྱེད༔
རྡོ་རྗེའི་མཐའ་བསྐོར་མ་བཅོས་རྩ་བས་བསྐོར༔ ཨོཾ་ཨཱཿཧཱུཾ་ཨརྩིག་ནེརྩིག་ན་མོ་བྷ་ག་ཝ་ཏེ་ཧཱུཾ་ཧཱུཾ་ཕཊ༔ ཨ་ཧཱུཾ་ཧཱུཾ༔ བརྒྱ་རྩ་བཟླ། བསྐོར་བར་འཁོར་བའི་མདངས་
ཀྱིས་བར་ཆད་བསྲེག༔ རྒྱལ་བའི་ཐུགས་རྗེས་ཚེ་ལ་བཅུད་དབབ་བོ༔ སྐྱེ་མེད་རང་མདངས་འགག་མེད་ཐུགས་རྗེའི་ལྷ༔ གཉིས་མེད་ཡེ་ཤེས་རྩོལ་བྲལ་ཡེངས་
མེད་ཀྱི༔ དབྱེར་མེད་གདེངས་ཐོབ་སྐྱེ་འཆི་བྲལ་བར་ལྟ༔ ཧཱུཾ༔ ཁྲོ་རྒྱལ་དབྱེར་མེད་བསྲུང་འཁོར་གཞལ་ཡས་དབུས༔ འགག་མེད་སྣང་སྟོང་བཅོམ་ལྡན་
ཚེ་ཡི་ལྷ༔ དམར་གསལ་ཐབས་ཤེས་དབྱེར་མེད་ལོངས་སྤྱོད་རྫོགས༔ ཏིང་འཛིན་མཉམ་བཞག་ཡེ་ཤེས་ཚེ་བུམ་སོགས༔ མ་འདྲེས་ཡོངས་རྫོགས་ཡོན་ཏན་

མཚན་དཔེར་བཀྲ༔ དཔག་མེད་ཚེ་ལ་དབང་བའི་ངོ་བོར་གྱུར༔ ཆོས་དབྱིངས་ལྟེ་བར་ཐབས་ཤེས་ཉི་ཟླའི་དབུས༔ བདག་སྣང་མི་དམིགས་ཧཱིཝཡིག་སྐུར་གྱུར་
ཏོ༔ ཨོཾ་ཨ་མ་ར་ཎི་ཛཱི་ཝཱནྟི་ཡེ་སྭཱ་ཧཱ༔ བརྒྱ་རྩ་བཟླ། སྣང་སྟོང་དབྱེར་མེད་བདེ་སྟོང་འདྲེས་པ་ཡིས༔ དགའ་བཞི་ཐབས་ཀྱིས་བསྐུལ་བའི་ས་བོན་ཆེ༔ ཨོཾ་
ཏྲཱུཾ་ཏྲཱུཾ་ཧྲཱིཿཨཱཿསོགས་ཡིག་འབྲུ་འཕྲོས༔ ཚེ་བདག་རྒྱལ་བ་ཡུམ་བཅས་ལྷ་མོ་དང་༔ མགྱོགས་མ་སྒོ་མའི་ཚོགས་ཀུན་ཅིར་ཡང་སྣང་༔ མ་འདྲེས་ཡོངས་རྫོགས་
མངོན་པར་མཚན་པར་བསྒོམ༔ རང་ཉིད་དམ་ཡེ་སོགས། བརྒྱ་རྩ་བཟླ། མཆོད་བསྟོད། འབྲུ་གསུམ་གྱིས་འོད་ཞུ་བྱའོ།། ༈ དེ་ནས་དབང་ཆེན་ཚེ་སྒྲུབ་ནི། སྐྱབས་སེམས་
བྱ༑ ཤུ་ནྱ་ཏ་སོགས། ཧྲཱིཿ བདག་གི་དཀྱིལ་འཁོར་དབང་ཆེན་ཧེ་རུ་ཀ༔ རིགས་ཀྱི་ཚེ་ཡི་གཟི་མདངས་སྐུ་མདོག་དམར༔ ལོག་ལྟ་དྲྭ་བ་གཅོད་བྱེད་གྲི་

༄༅། །གུག་དང་༔ དུག་ལྔ་བདུད་རྩིའི་ཚེ་བཅུད་དགོངས་པའི་ཐོད༔ མཐུ་རྩལ་དུར་ཁྲོད་དཔལ་གྱིས་མཛེས་པར་བརྒྱན༔ ཕུང་པོའི་གཞལ་
ཡས་དཔའ་བོ་ཡབ་ཏུ་སྣང་༔ གསང་སྔགས་ལས་བྱུང་ཡང་གསང་ཡི་གེ་གཅིག༔ སྣང་མཐའི་ལས་འཕྲོས་ལྷ་ཚོགས་ཐུགས་རིག་གོ༔ ཧྲཱིཿཧྲཱིཿཧྲཱིཿ ཧྲཱིཿཧྲཱིཿཧྲཱིཿ
ཧྲཱིཿཧྲཱིཿཧྲཱིཿ སྤྱན་འདྲེན་ནི། ཧྲཱིཿ འཆི་མེད་ཚེ་ཡི་དབང་ཕྱུག་བཅོམ་ལྡན་འདས༔ གར་བསྒྱུར་ཐུགས་རྗེའི་བདག་ཉིད་རྟ་མཆོག་རོལ༔ བསྲུང་བཟློག་གཉིས་
མེད་ཚེ་ཡི་དཔལ་བསྐྱེད་ཕྱིར༔ འཁོར་བཅས་འགྲོ་བའི་དོན་དུ་སྤྱན་འདྲེན་ནོ༔ བཛྲ་ས་མ་ཡཱ་ཛ་ཛ༔ བཞུགས་གསོལ་ནི༔ ཧྲཱིཿ ཕུང་པོ་ཧེ་རུ་ཀ་ཡིས་བྱིན་ཕོབ་
ཅིག༔ སྣང་བ་མཐའ་ཡས་མགོན་པོས་དཔལ་བསྐྱེད་ཅིག༔ གཉིས་མེད་ཡེ་ཤེས་ཚེ་ཡི་བཅུད་སྩོལ་ཅིག༔ གསོལ་བའི་དོན་གྱིས་འབྲས་བུ་མཆིས་པར་མཛོད༔

ས་མ་ཡཱ་ཧཱུཾ༔ ཕྱག་འཚལ་བ་ནི། སྒོ་གསུམ་དད་པས་རྟག་ཕྱག་འཚལ༔ རོལ་པ་འགག་མེད་ཚེ་དབང་སྩོལ༔ མཆོད་འབུལ་ནི། ཧྲཱིཿ སྣང་སྲིད་དག་པ་རབ་
འབྱམས་མཆོད་པ་ཆེ༔ ཀློང་ཡངས་ལས་བྱུང་ཀུན་བཟང་མཆོད་པའི་སྤྲིན༔ བསོད་ནམས་ཚོགས་གཉིས་སྤེལ་ཕྱིར་ཅིར་ཡང་སྣང་༔ འགྲོ་ཀུན་ཚོགས་གཉིས་
རབ་རྫོགས་ཚེ་འཕེལ་ཤོག༔ ཨོཾ་བཛྲ་ཨརྒྷཾ་ནས། ཤཔྟ་རཱུ་པ་སོགས། སྤཪྴེ་ཁཱ་ཧི༔ ཨོཾ་ཨཱཿམ་ཧཱ་སརྦ་པཉྩ་ཨ་མྲྀ་ཏ་ལ་ཁཱ་ཧི༔ མ་ཧཱ་རཀྟ་ལ་ཁཱ་ཧི༔ མ་
ཧཱ་བ་ལིང་ཏ་ལ་ཁཱ་ཧི༔ བསྟོད་པ་ནི༔ ཧྲཱིཿ སྣང་མཐའ་འཆི་མེད་དཔལ་ལས་སྐུར་སྤྲུལ་པའི༔ ཞི་བས་གདུལ་དཀའ་མི་སྲུན་དྲག་རྩལ་ཅན༔ འཆི་མེད་ཚེ་
ཡི་དཔལ་འབར་ཧེ་རུ་ཀ༔ བསྲུང་བཟློག་ཚེ་ཡི་ཕྲིན་ལས་མཛད་ལ་བསྟོད༔ ཛཔ་བཟླ་བ་ནི༔ ཐུགས་ཀར་དབྱངས་གསལ་མཚན་དཔེའི་དབུས༔ ཐབས་ཤེས་

༄༅། །གཉིས་མེད་ས་བོན་སྙིང་པོ་ཧྲཱིཿ ཤེས་རབ་ཆུ་ཡི་ས་བོན་ཆེར་བསྐྱེད་ཅིང་༔ ཐབས་ཀྱི་དྲོད་ཀྱིས་སྨིན་པའི་སྐུར་འགྲུབ་སྟེ༔ སྲུང་བ་
ཐབས་ཤེས་ཡབ་ཡུམ་ཉི་ཟླའི་ཀློང་༔ ཚེ་ཡི་བར་ཆད་ཧེ་རུ་ཀ་ཡིས་བཟློག༔ ཧྲཱིཿཅི་ནུས་བསྒྲང་། རང་ཉིད་དམ་ཡེ་སོགས། ཅི་ནུས་བཟླས་ལ། མཆོད་བསྟོད་དང༌། འབྲུ་
གསུམ་གྱིས་འོད་ཞུ་བྱའོ། །དེས་གྲུབ་སྟེ། ལས་བུམ་སྤྱི་ལྟར་སྒྲུབས། ༈ ཚོགས་འཁོར་ནི། དབང་གི་གཏང་རག་གི་མཆོད་པའི་ཚུལ་དུ་བརྒྱ་རྩའི་རྫས་རྣམས་ལེགས་པར་འདུ་བྱས་ལ། དང་པོ་སྦྱངས་བ་
ནི༔ རཾ་ཡཾ་ཁཾཿ ཨོཾ་ཨཱཿཧཱུཾ༔ ཧྲཱིཿ འཆི་མེད་ཡེ་ཤེས་ཚེ་ཡི་ལྷ་ཚོགས་རྣམས༔ དགྱེས་པའི་འདོད་ཡོན་ཚོགས་ཀྱི་ལོངས་སྤྱོད་ཀུན༔ འཆི་མེད་ཚེ་ཡི་བདུད་
རྩིར་བྱིན་གྱིས་བརླབས༔ ཡེ་ཤེས་འཆི་མེད་གྲུབ་པའི་བདུད་རྩིར་གྱུར༔ ཨོཾ་ཨཱཿཧཱུཾ༔ སྤྱན་འདྲེན་པ་ནི། ཧྲཱིཿ སྐྱེ་མེད་ཆོས་སྐུའི་ཞིང་ཁམས་ནས༔ འཆི་མེད་

ཐོག་མའི་མགོན་པོ་ཡང་༔ འཆི་མེད་བདུད་རྩིའི་ཚོགས་ལ་གཤེགས༔ འགག་མེད་ལོངས་སྐུའི་ཞིང་ཁམས་ནས༔ ལོངས་སྐུ་ཚེ་དཔག་མེད་མགོན་ཡང་༔
འཆི་མེད་བདུད་རྩིའི་ཚོགས་ལ་གཤེགས༔ གང་འདུལ་སྤྲུལ་སྐུའི་ཞིང་ཁམས་ནས༔ འཆི་མེད་པདྨ་འབྱུང་གནས་ཡང་༔ འཆི་མེད་བདུད་རྩིའི་ཚོགས་ལ་
གཤེགས༔ དག་པ་མཁའ་སྤྱོད་ཞིང་ཁམས་ནས༔ རྡོ་རྗེ་ཚེ་ཡི་ལྷ་ཚོགས་ཀུན༔ འཆི་མེད་བདུད་རྩིའི་ཚོགས་ལ་གཤེགས༔ བཞུགས་པའི་གནས་མཆོག་
ཉམས་རེ་དགའ༔ ཚོགས་ཀྱི་མཆོད་རྫས་དང་རེ་སྤྲོ༔ བསྐང་བའི་རིམ་པ་ནི། དབྱངས་སྙན་རོལ་མོས་འདི་སྐད་དོ།། ཧྲཱིཿ ནུབ་ཕྱོགས་བདེ་ཆེན་དག་པའི་ཞིང་༔ འགྱུར་
བ་མེད་པའི་ཕོ་བྲང་ནས༔ བཅོམ་ལྡན་མགོན་པོ་ཚེ་དཔག་མེད༔ སྔོན་གྱི་ཐུགས་དམ་ཇི་བཞིན་དུ༔ གནས་འདིར་སྤྱན་འདྲེན་གཤེགས་སུ་གསོལ༔ འཆི་

༄༅། ། །མེད་ཡེ་ཤེས་ཚེ་ཡི་ལྷ༔ ཚེ་བདག་རིགས་ལྔ་ཡབ་ཡུམ་དང་༔ ཚེ་ཡི་ལྷ་མོ་མགྱོགས་མར་བཅས༔ ཕོ་ཉ་སྤྲུལ་པ་ཡང་སྤྲུལ་ཚོགས༔
ཐུགས་དམ་དབང་གིས་གཤེགས་སུ་གསོལ༔ དགའ་རབ་ཤྲཱི་སེང་ཧ་དང་༔ ཨོཾ་རྒྱན་ཆེན་པོ་བཱི་མ་ལཿ ཧཱུཾ་ཀར་ནམ་སྙིང་ལ་སོགས་པའི༔ ཚེ་ཡི་རིག་འཛིན་
ཆེན་པོ་རྣམས༔ མ་ལུས་འཁོར་བཅས་གཤེགས་སུ་གསོལ༔ ཐུགས་དམ་དབང་གིས་གཤེགས་ནས་ཀྱང་༔ དམ་ཚིག་གསང་བའི་དཀྱིལ་འཁོར་འདིརཿ ཉི་
ཟླ་པདྨའི་གདན་སྟེང་དུ༔ དགྱེས་པའི་ཚུལ་གྱིས་བཞུགས་སུ་གསོལ༔ བཅོམ་ལྡན་མགོན་པོ་ཚེ་དཔག་མེད༔ ཡེ་ཤེས་ཆེན་པོ་གསང་བའི་སྐུ༔ ཐུགས་རྗེས་
འགྲོ་བའི་དོན་མཛད་པ༔ ཚེ་བདག་རྣམས་ལ་ཕྱག་འཚལ་ལོ༔ བཅོམ་ལྡན་ཚེ་བདག་འཁོར་བཅས་ལ༔ ཀུན་བཟང་མཆོད་སྤྲིན་འབུལ་བ་ནི༔ ཨརྒྷཾ་མེ་

ཏོག་བདུག་སྤོས་དང་༔ མར་མེ་དྲི་ཆབ་ཞལ་ཟས་ཚོགས༔ སྒྲ་སྙན་ལ་སོགས་མཆོད་པ་འབུལ༔ གཟུགས་སྒྲ་དྲི་རོ་རེག་བྱ་ཆོས༔ འདོད་ཡོན་མཆོད་པའི་
བྱེ་བྲག་དང་༔ དམ་རྫས་སྨན་གཏོར་རཀྟ་དང་༔ སྦྱོར་སྒྲོལ་ལ་སོགས་མཆོད་པ་འབུལ༔ ཤ་ཆང་དཀར་དམར་ལོངས་སྤྱོད་རྫས༔ དར་གདུགས་རྒྱལ་མཚན་
སྤྱན་གཟིགས་དང་༔ རྔ་དུང་རྐང་གླིང་ཐོད་རྔའི་སྒྲ༔ སྙན་པའི་དབྱངས་སོགས་མཆོད་པ་འབུལ༔ ཐུགས་དམ་གཉན་པོ་བསྐང་གྱུར་ཅིག༔ ཧྲཱིཿ དུས་
གསུམ་བདེ་གཤེགས་ཐམས་ཅད་ཀྱི༔ གསུང་གི་བདག་ཉིད་བཅོམ་ལྡན་འདས༔ ཚེ་དཔག་མེད་པ་རྒྱལ་བའི་སྐུ༔ འོད་དཔག་མེད་པའི་ཐུགས་དམ་བསྐང་༔
སྐུ་མདོག་དམར་པོ་འོད་ཟེར་འཕྲོས༔ གོས་དཀར་ཡུམ་དང་གཉིས་མེད་འཁྲིལ༔ ལོངས་སྤྱོད་རྒྱན་རྫོགས་མཚན་དཔེས་སྤྲས༔ ཚེ་དཔག་མེད་པའི་ཐུགས་དམ་

༄༅།     །བསྐང་༔ སྐྱེ་འཆི་མེད་པ་རྡོ་རྗེའི་སྐུ༔ ཚངས་དབྱངས་འགག་མེད་རྡོ་རྗེའི་གསུང་༔ སྤྲོས་བྲལ་འགྱུར་མེད་རྡོ་རྗེའི་ཐུགས༔ འཆི་
མེད་དབང་པོའི་ཐུགས་དམ་བསྐང་༔ ཧྲཱིཿ ཐུགས་མཆོག་འགྱུར་མེད་ཚེ་ཡི་ལྷ༔ རྡོ་རྗེ་སེམས་དཔའ་མཱ་མ་ཀི༔ ཡབ་ཡུམ་གཉིས་མེད་ཐུགས་དམ་བསྐང་༔
ཡོན་ཏན་རེ་བསྐང་ཚེ་ཡི་ལྷ༔ རིན་ཆེན་འབྱུང་ལྡན་སངས་རྒྱས་སྤྱན༔ ཡབ་ཡུམ་གཉིས་མེད་ཐུགས་དམ་བསྐང་༔ སྐུ་མཆོག་འགྱུར་མེད་ཚེ་ཡི་ལྷ༔ རྣམ་
པར་སྣང་མཛད་དབྱིངས་ཕྱུག་མ༔ ཡབ་ཡུམ་གཉིས་མེད་ཐུགས་དམ་བསྐང་༔ ཕྲིན་ལས་ཐོགས་མེད་ཚེ་ཡི་ལྷ༔ དོན་ཡོད་གྲུབ་པ་དམ་ཚིག་སྒྲོལཿ ཡབ་
ཡུམ་གཉིས་མེད་ཐུགས་དམ་བསྐང་༔ ཧྲཱིཿ ཤར་གྱི་ཚེ་བདག་ཆེན་མོ་ནི༔ རྡོ་རྗེ་སྒེག་མོ་ཚེ་བདག་མོ༔ ལཱ་སྱ་དཀར་མོའི་ཐུགས་དམ་བསྐང་༔ ལྷོ་ཡི་ཚེ་

བདག་ཆེན་མོ་ནི༔ རྡོ་རྗེ་ཕྲེང་བ་ཚེ་བདག་མོ༔ མ་ལེ་སྔོན་མོའི་ཐུགས་དམ་བསྐང་༔ ནུབ་ཀྱི་ཚེ་བདག་ཆེན་མོ་ནི༔ རྡོ་རྗེ་གླུ་དབྱངས་ཚེ་བདག་མོ༔ གིརྟི་
དམར་མོའི་ཐུགས་དམ་བསྐང་༔ བྱང་གི་ཚེ་བདག་ཆེན་མོ་ནི༔ རྡོ་རྗེ་གར་བསྒྱུར་ཚེ་བདག་མོ༔ ནིརྟི་ལྗང་མོའི་ཐུགས་དམ་བསྐང་༔ རྡོ་རྗེ་ཚེ་མཆོག་འགུགས་
པའི་ལྷ༔ དྲི་ཟའི་ཚོགས་ལ་དབང་བསྒྱུར་མ༔ དཀར་མོ་མགྱོགས་མའི་ཐུགས་དམ་བསྐང་༔ རིན་ཆེན་ཚེ་མཆོག་འགུགས་པའི་ལྷ༔ གཤིན་རྗེའི་ཚོགས་ལ་
དབང་བསྒྱུར་སྔོན་མོ་མགྱོགས་མའི་ཐུགས་དམ་བསྐང་༔ པདྨ་ཚེ་མཆོག་འགུགས་པའི་ལྷ༔ ཀླུ་ཡི་ཚོགས་ལ་དབང་བསྒྱུར་མ༔ དམར་མོ་མགྱོགས་
མའི་ཐུགས་དམ་བསྐང་༔ ལས་རབ་ཚེ་མཆོག་འགུགས་པའི་ལྷ༔ གནོད་སྦྱིན་ཚོགས་ལ་དབང་བསྒྱུར་མ༔ ལྗང་མོ་མགྱོགས་མའི་ཐུགས་དམ་བསྐང་༔ ཞི་

༄༅། །བྱེད་དཀར་མོ་མཐུ་སྟོབས་ཅན༔ ཁམས་གསུམ་དབང་བསྒྱུར་ཚེ་བདག་མོ༔ ལྕགས་ཀྱུ་མ་ཡི་ཐུགས་དམ་བསྐང་༔ རྒྱས་བྱེད་སེར་
མོ་རྫུ་འཕྲུལ་ཅན༔ དུས་གསུམ་དབང་བསྒྱུར་ཚེ་བདག་མོ༔ ཞགས་པ་མ་ཡི་ཐུགས་དམ་བསྐང་༔ དབང་བསྡུད་དམར་མོ་མྱུར་མགྱོགས་ཅན༔ སྲིད་གསུམ་
དབང་བསྒྱུར་ཚེ་བདག་མོ༔ ལྕགས་སྒྲོག་མ་ཡི་ཐུགས་དམ་བསྐང་༔ མངོན་སྤྱོད་ལྗང་མོ་དྲག་རྩལ་ཅན༔ སྐུ་གསུམ་དབང་བསྒྱུར་ཚེ་བདག་མོ༔ དྲིལ་བུ་
མ་ཡི་ཐུགས་དམ་བསྐང་༔ འབྱུང་བ་ལྔ་ལ་དབང་བསྒྱུར་ཞིང་༔ ཡེ་ཤེས་དྭངས་མ་བསྐྱེད་པའི་ཡུམ༔ ལྷ་མོ་ལྔ་ཡི་ཐུགས་དམ་བསྐང་༔ གཞན་ཡང་ཚེ་ལ་
དབང་བ་ནི༔ ལྷ་དང་དྲང་སྲོང་རིག་འཛིན་དང་ཚེ་བདག་རྣམས་ཀྱི་ཐུགས་དམ་བསྐང་༔ ཤར་ཕྱོགས་ཚེ་བདག་དཀར་མོ་ནི༔ རྡོ་རྗེ་རིགས་ཀྱི་དཔའ་བོ་

དང་༔ མཁའ་འགྲོ་རྣམས་ཀྱི་ཐུགས་དམ་བསྐང་༔ ལྷོ་ཕྱོགས་ཚེ་བདག་སེར་མོ་ནི༔ རིན་ཆེན་རིགས་ཀྱི་དཔའ་བོ་དང་༔ མཁའ་འགྲོ་རྣམས་ཀྱི་ཐུགས་དམ་
བསྐང་༔ ནུབ་ཕྱོགས་ཚེ་བདག་དམར་མོ་ནི༔ པདྨ་རིགས་ཀྱི་དཔའ་བོ་དང་༔ མཁའ་འགྲོ་རྣམས་ཀྱི་ཐུགས་དམ་བསྐང་༔ བྱང་ཕྱོགས་ཚེ་བདག་ལྗང་མོ་
ནི༔ ལས་ཀྱི་རིགས་ཀྱི་དཔའ་བོ་དང་༔ མཁའ་འགྲོ་རྣམས་ཀྱི་ཐུགས་དམ་བསྐང་༔ ཧྲཱིཿ ཡེ་ཤེས་སྣང་བ་ལམ་མེ་བ༔ ཀུན་ཏུ་བཟང་པོའི་ཐུགས་དམ་
བསྐང་༔ འཆི་མེད་དབང་པོ་ལྷ་ཡི་ལྷ༔ ཚེ་དཔག་མེད་པའི་ཐུགས་དམ་བསྐང་༔ སངས་རྒྱས་སྐུ་ལྔའི་བདག་ཉིད་ཅན༔ ཚེ་བདག་རིགས་ལྔའི་ཐུགས་དམ་
བསྐང་༔ མགོན་པོ་ས་བཅུའི་དབང་ཕྱུག་སྟེ༔ ཐུགས་རྗེ་ཆེན་པོའི་ཐུགས་དམ་བསྐང་༔ དཔལ་ལྡན་སངས་རྒྱས་པདྨ་སྐྱེས༔ པདྨ་འབྱུང་གནས་ཐུགས་

༄༅། །དམ་བསྐང་༔ ཀུན་ཤེས་ཀུན་རིགས་དམ་པ་པོ༔ དགའ་རབ་རྡོ་རྗེའི༔ ཐེག་པ་མཆོག་གསུམ་སྟོན་པ་པོ༔ ཤྲཱི་སེང་ཧའི་ཐུགས་
དམ་བསྐང་༔ རྣམ་གྲོལ་གསུམ་ལ་མཁས་པ་པོ༔ བཱི་མ་མི་ཏྲའི་ཐུགས་དམ་བསྐང་༔ སྲིད་པའི་དྲྭ་བ་འཇོམས་པ་པོ༔ ཧཱུཾ་ཆེན་ཀ་རའི་ཐུགས་དམ་བསྐང་༔
གསུམ་རིགས་གཙང་མ་དག་པ་སྟེ༔ པདྨ་སཾ་བྷའི་ཐུགས་དམ་བསྐང་༔ མཁས་པ་སྒྱུ་འཕྲུལ་ཆེན་པོ་འཆང་༔ བློ་ལྡན་མཆོག་སྲེད་ཐུགས་དམ་བསྐང་༔ འཁོར་
ལོས་སྒྱུར་བ་སྟོབས་པོ་ཆེ༔ པདྨ་རྒྱལ་པོའི་ཐུགས་དམ་བསྐང་༔ ཉི་མ་འཆར་ཀའི་དཀྱིལ་ལྟར་མཛེས༔ ཉི་མ་འོད་ཟེར་ཐུགས་དམ་བསྐང་༔ ཐུབ་པ་ཆེན་
པོ་ཐུབ་ཆེན་ལྡན༔ ཤཱཀྱ་སེང་གེའི་ཐུགས་དམ་བསྐང་༔ བདག་མེད་སེང་གེའི་སྒྲ་དང་ལྡན༔ སེང་གེ་སྒྲ་སྒྲོགས་ཐུགས་དམ་བསྐང་༔ རྡོ་རྗེ་འཇིགས་བྱེད་

འཇིགས་པར་བྱེད༔ རྡོ་རྗེ་གྲོ་ལོད་ཐུགས་དམ་བསྐང་༔ འགྲོ་བའི་མར་མེ་ཡེ་ཤེས་སྒྲོན མནྡྷ་ར་བའི་ཐུགས་དམ་བསྐང་༔ ཐམས་ཅད་མཁྱེན་པའི་ཡེ་
ཤེས་མཚོ༔ མཁར་ཆེན་བཟའ་ཡི་ཐུགས་དམ་བསྐང་༔ རྣམ་གྲོལ་ཞི་བ་ཞི་བ་ཉིདཿ ཞི་བ་འཚོ་ཡི་ཐུགས་དམ་བསྐང་༔ དེ་བཞིན་གཤེགས་པའི་ཡོན་ཏན་
མཚོ༔ བདེ་ཆེན་རྒྱ་མཚོའི་ཐུགས་དམ་བསྐང་༔ ནམ་མཁའ་ལས་བྱུང་རང་བྱུང་བ༔ ནམ་མཁའི་སྙིང་པོའི་ཐུགས་དམ་བསྐང་༔ སྨོན་ལམ་ཡེ་ཤེས་རྒྱ་མཚོ་
སྟེ༔ རཏྣ་གླིང་པའི་ཐུགས་དམ་བསྐང་༔ ཡེ་ཤེས་དབང་བསྐུར་ཅོད་པན་འཆང་༔ ཚེ་དབང་གྲགས་པའི་ཐུགས་དམ་བསྐང་༔ སྔ་འགྱུར་བསྟན་པའི་རྒྱལ་
མཚན་བསྒྲེངས༔ ཀློང་གསལ་སྙིང་པོའི་ཐུགས་དམ་བསྐང་༔ སྙིང་པོའི་དོན་གྱི་མཛོད་འཛིན་པ༔ མངྒ་རསྨིའི་ཐུགས་དམ་བསྐང་༔ ཨ་ཏི་ཐེག་མཆོག་བསྟན་

༄༅། །པའི་བདག བསོད་ནམས་ལྡེའུ་བཙན་ཐུགས་དམ་བསྐང་༔ སྒྲུབ་རྒྱུད་བསྟན་པ་རྒྱས་མཛད་པ༔ ནམ་མཁའ་རྒྱ་མཚོའི་ཐུགས་དམ་
བསྐང་༔ ཐབས་མཁས་ཐུགས་རྗེ་རྨད་བྱུང་བ༔ དྲི་མེད་ཞིང་སྐྱོང་ཐུགས་དམ་བསྐང་༔ རྒྱལ་བསྟན་གསལ་བའི་སྒྲོན་མེ་མཆོག༔ ཚེ་དབང་མཆོག་གྲུབ་
ཐུགས་དམ་བསྐང་༔ བྱམས་དང་སྙིང་རྗེའི་དཀྱིལ་འཁོར་ཅན༔ རྩ་བརྒྱུད་བླ་མའི་ཐུགས་དམ་བསྐང་༔ དཀྱིལ་འཁོར་ཆེན་པོ་ཡངས་པ་ཡི༔ ཚེ་ཡི་ལྷ་
ཚོགས་ཐུགས་དམ་བསྐང་༔ རྡོ་རྗེ་ལྕགས་ཀྱུ་ཞགས་པ་ཆེ༔ སྒོ་མ་བཞི་ཡི་ཐུགས་དམ་བསྐང་༔ ཤུགས་ཆེན་མགྱོགས་པ་ཆེན་པོ་སྟེ༔ ཕོ་ཉ་རྣམས་ཀྱི་ཐུགས་
དམ་བསྐང་༔ ཇི་སྐད་སྨྲས་པ་དེ་བཞིན་བྱེད༔ སྲུང་མ་རྣམས་ཀྱི་ཐུགས་དམ་བསྐང་༔ འདོད་པའི་དོན་གྲུབ་དམ་པ་སྟེ༔ ཚེ་བདག་རྣམས་ཀྱི་ཐུགས་དམ་

བསྐང་༔ དོན་འགྲུབ་བསམ་པ་འགྲུབ་པ་སྟེ༔ ཚེ་ལ་དབང་བའི་ཐུགས་དམ་བསྐང་༔ ཐུགས་དམ་གཉན་པོ་ཡོངས་བསྐངས་ལ༔ གཡར་དམ་གཉན་པོ་ཁྱོད་
ཀྱིས་སྩོལ༔ སྐུ་གསུང་ཐུགས་ཀྱི་བྱིན་གྱིས་རློབས༔ མཆོག་དང་ཐུན་མོང་དངོས་གྲུབ་སྩོལ༔ འདི་ལྟར་སངས་རྒྱས་བཅོམ་ལྡན་འདས༔ ཚེ་ཡི་ལྷ་ཚོགས་
དགོངས་སུ་གསོལ༔ བཅོམ་ལྡན་ཚེ་ཡི་ལྷ་ཚོགས་རྣམས༔ མཁྱེན་བརྩེ་མཛད་པ་དཔག་མེད་པས༔ སྟོབས་དང་ནུས་པ་བསམ་མི་ཁྱབ༔ རྫུ་འཕྲུལ་ཐུགས་
རྗེ་བྱིན་རླབས་ཀྱིས༔ རྣལ་འབྱོར་བྱང་ཆུབ་སྒྲུབ་པ་པོ༔ ཚེ་ཡི་བར་ཆད་ཞི་བར་མཛོད༔ སྟེང་འོག་ཕྱོགས་བཞི་མཚམས་བརྒྱད་སོགས༔ ཕྱི་རོལ་སྣོད་ཀྱི་
འཇིག་རྟེན་ན༔ འཕྲོས་དང་འཁྱམས་དང་ཡར་བ་དང་༔ རལ་དང་ཞིག་པའི་ཚེ་གསོས་ཤིག༔ སྟོང་ཕྲག་བརྒྱད་ཅུའི་བགེགས་རྣམས་ཀྱིས༔ རྐུས་དང་

༄༅། །འཕྲོག་དང་བཅོམ་པ་དང་༔ ཉམས་ཞིག་བྱས་པའི་ཚེ་ཁུག་ཅིག འབྱུང་བ་དགྲ་གཤེད་འཐབ་པ་ཡི༔ ཉམས་དང་ཟད་ད་ང་འཐོར་
བ་དང་༔ ཆད་དང་ཞིག་པའི་ཚེ་གསོས་ཤིག གཞན་གྱིས་མནན་དང་བཅིངས་བ་དང་༔ བསྐྲད་དང་གཟིར་དང་གཞོམ་པ་ཡི༔ ཚེ་ཡི་བར་ཆད་ཐམས་ཅད་
བཟློག༔ གཟུགས་ཅན་དགྲ་དང་གཟུགས་མེད་བགེགས༔ སྔོན་ལས་འཕྲལ་རྐྱེན་ཐམས་ཅད་ཀྱི༔ ཚེ་ལ་གནོད་པའི་རྐྱེན་བགེགས་རྣམས༔ ཐམས་ཅད་
མ་ལུས་ཞི་བར་མཛོད༔ ཚེ་བསོད་དཔལ་འབྱོར་རྒྱས་པ་དང་༔ བྱང་ཆུབ་བསྒྲུབ་པའི་ཚེ་སྲོག་རྣམས༔ ནམ་མཁའ་བཞིན་དུ་ཁྱབ་གྱུར་ཅིག༔ ཉི་ཟླ་བཞིན་
ཏུ་གསལ་གྱུར་ཅིག༔ རི་རབ་བཞིན་ཏུ་བརྟན་གྱུར་ཅིག༔ འཆི་མེད་རྡོ་རྗེའི་སྐུ་ཐོབ་ཤོག༔ ཧྲཱིཿ ཚེ་ཡི་ལྷ་ཚོགས་དགོངས་སུ་གསོལ༔ ཚེ་རབས་སྔོན་

ནས་ད་ལྟའི་བརཿ མི་དགེ་བཅུ་དང་མཚམས་མེད་ལྔཿ ལྕི་བཞི་ལོག་བརྒྱད་ཁ་མ་ཐོ༔ ཐུན་མོང་ཉམས་པ་མཐོལ་ལོ་བཤགས༔ རྩ་བ་སྐུ་གསུང་ཐུགས་
དང་ནི༔ ཐུན་མོང་ཁྱད་པར་ཡན་ལག་གི༔ སྤྱི་དང་བྱེ་བྲག་ཐམས་ཅད་ཀྱིས༔ གཞུང་དང་འགལ་བར་གྱུར་པ་ཡི༔ ཉམས་ཆག་ཐམས་ཅད་མཐོལ་ལོ་
བཤགས༔ སོ་སོར་ཐར་བའི་སྡོམ་པ་དང་༔ བྱང་ཆུབ་སེམས་དཔའི་བསླབ་པ་དང་༔ རིག་འཛིན་སྔགས་ཀྱི་དམ་ཚིག་སོགསཿ ཉམས་པར་གྱུར་པ་ཅི་མཆིས་
པ༔ ཐམས་ཅད་མ་ལུས་བྱང་གྱུར་ཅིག༔ ས་མ་ཡ་ཤུདྡྷེ་ཨཱཿ ཚོགས་ཕུད་ནི། ཧྲཱིཿ འཆི་མེད་ཚེ་ཡི་པཉྩ་འདི༔ འཆི་མེད་ཚེ་ཡི་ལྷ་ལ་འབུལ༔ སྐྱེ་འཆི་
གཉིས་མེད་དངོས་གྲུབ་སྩོལ༔ ཀ་དག་རང་གྲོལ་དངོས་གྲུབ་སྩོལ༔ བར་བ་བཤགས་པ་ནི། ཡེ་ཤེས་འཆི་མེད་ཞལ་ཟས་ཀྱིས༔ དྲི་མེད་དག་པར་སོར་ཆུད་ནས༔

༄༅། །བདེ་ཀློང་སྐྱེ་འཆི་མེད་པའི་ཀློང་༔ འཆི་མེད་རང་གྲོལ་ས་ཐོབ་ཤོག༔ ཚོགས་བསྒྲལ་ནི༔ ཧཱུཾ་ཧཱུཾ་ཧཱུཾཿ དབང་ཆེན་རབ་ཁྲོས་སྐུ་ལས་མཚོན་
ཆའི་ཆར༔ དགྲ་བགེགས་གཟུགས་ལ་ཕོབ་ཅིག་ཚལ་པར་འགེམས༔ དྲན་བྱེད་སྙིང་ལ་གཟིར་ཅིག་དུམ་བུར་བརྒྱ༔ རྣམ་ཤེས་མར་མེ་སོད་ཅིག་མཱ་ར་ཡ༔
མཱ་ར་ཡ མཱ་ར་ཡ༔ ཧཱུཾ་ཕཊ༔ ཧཱུཾ་ཕཊ༔ བསྒྲལ་མཆོད་ནི། ཧྲཱིཿ མ་རྟོགས་བདུད་བགེགས་བསྒྲལ་བ་ཡི༔ རང་གྲོལ་ཡེ་ཤེས་བདུད་རྩིའི་ཚོགས༔ འཆི་
མེད་ལྷ་ལ་འབུལ་བ་ཡི༔ འབྲས་བུ་ཡེ་ཤེས་ཚེ་འཕེལ་གྱུར༔ ཨོཾ་ཨཱཿཧཱུཾ༔ ཧ་ཧོ་ཧི༔ དེ་ནས་ཚེ་རིང་མའི་མཆོད་གསོལ་ནི། འདོད་ཡོན་འབྲུ་གསུམ་གྱིས་བརླབས་ལ། ཧྲཱིཿ རིན་
ཆེན་པདྨ་འཇའ་འོད་འདྲེས་པ་ཡི༔ སྣང་སྲིད་ལྷ་ཡི་ཁང་བཟང་དམ་པའི་དབུས༔ འདོད་དགུ་དབང་རྒྱལ་གཅལ་བཀྲམ་སྤུངས་པའི་སྟེང་༔ པདྨ་ཉི་མ་རྩལ་

ཆེན་སེང་གེའི་ཁྲིར༔ འཆི་མེད་ཚེ་ཡི་མཆོག་སྩོལ་ཚེ་རིང་མ༔ ཞལ་གཅིག་ཕྱག་གཉིས་རྡོ་རྗེ་ཚེ་བུམ་བསྣམས༔ ཚེ་བསྲིང་དཔལ་འབྱོར་དར་དང་རིན་ཆེན་།
སྤྲསཿ མདུན་དུ་ཀུན་གསལ་མཐིང་གི་ཞལ་བཟང་སྔོ༔ གཡས་གཡོན་ཕྱག་ན་བ་དན་མེ་ལོང་འཛིན༔ དར་དཀར་རལ་ཀ་དར་དང་རིན་ཆེན་སྤྲས༔ རབ་
གསལ་རྫུ་འཕྲུལ་ཤུགས་ལྡན་རྐྱང་ལ་བཅིབསཿ གཡས་སུ་འདོད་འབྱུང་མི་གཡོ་བློ་བཟང་སེརཿ གཡས་གཡོན་བདུད་རྩིའི་གཞོང་པ་ནེའུ་ལེ་བསྣམས༔ མུ་
ཏྲིའི་རལ་ཁ་རིན་ཆེན་འཕུར་ལྕེས་མཛེས༔ རྫུ་འཕྲུལ་ཤུགས་ལྡན་དཔའ་བོ་སྟག་ལ་བཅིབས༔ རྒྱབ་ཏུ་ཀུན་བཟང་ཅོད་པན་མགྲིན་བཟང་དམར༔ གཡས་
གཡོན་ཕྱག་ན་ནོར་བུ་གཏེར་སྒྲོམ་འཛིན༔ རིན་ཆེན་དར་བརྒྱན་འདོད་དགུའི་ཆར་བ་འབེབས༔ རྫུ་འཕྲུལ་ཤུགས་ལྡན་ཤ་བ་ཡུ་མོ་བཅིབསཿ གཡོན་དུ་ཡིད་

༄༅། །བཞིན་གཏད་དཀར་འགྲོ་བཟང་ལྡང་༔ གཡས་གཡོན་ཕྱག་ན་དར་སྔོན་སྦྲུལ་ཞགས་འཛིན༔ ཡིད་བཞིན་དར་བརྒྱན་འབད་མེད་རེ་བ་
སྐོངས༔ རྫུ་འཕྲུལ་ཤུགས་ལྡན་གཡུ་འབྲུག་སྔོན་མོ་བཅིབས༔ དེ་ཡི་ཕྱི་རིམ་བརྟན་མ་བཅུ་གཉིས་ནི༔ རྡོ་རྗེ་ཀུན་དྲག་དཀར་མོ་འབྲོང་ལ་ཞོན༔ རིན་ཆེན་
དབང་ཕྲེང་པད་སྣོད་བདུད་རྩི་འཛིན༔ དཔལ་ལྡན་ཧ་རི་དམར་མོ་རི་དྭགས་ཞོན༔ འདོད་འབྱུང་འབྲས་བུའི་ཤིང་དང་བདུད་རྩི་འཛིན༔ གངས་ཡུམ་ཀུན་
བཟང་ལྗང་མོ་སེང་གེ་ཞོན༔ ཟག་མེད་སྨན་གྱི་སྡོང་པོ་ཟས་གཞོང་འཛིན༔ རྡོ་རྗེ་བགེགས་གཙོ་སྨུག་ནག་སྤྱང་མོ་ཞོན༔ འདོད་འབྱུང་རིན་ཆེན་ལྕགས་ཀྱུ་
ཞགས་པ་འཛིན༔ དར་ནག་གོ་ཟུ་དར་གྱི་འཕུར་ལྕེས་མཛེསཿ རྡོ་རྗེ་གཡུ་བུན་སྔོ་སྐྱ་ཤ་བ་ཞོན༔ པདྨའི་ཕྲེང་བ་མཐིང་གི་བུམ་པ་འཛིན༔ ཁྱུང་བཙུན་རྡོ་

རྗེ་དམར་སྐྱ་བྱ་རྒོད་ཞོན༔ དབང་གི་དཔག་བསམ་ལྗོན་པའི་འབྲས་བུ་འཛིན༔ རྡོ་རྗེ་ཀླུ་མོ་ལྗང་གུ་ཆུ་སྲིན་ཞོན༔ ཀླུ་ཡི་ནོར་བུ་བདུད་རྩི་བུམ་པ་འཛིན༔ རྡོ་
རྗེ་དྲག་མོ་སེར་མོ་རྟ་དཀར་ཞོན༔ ཤེལ་གྱི་བུམ་པ་པདྨ་དཀར་པོ་འཛིན༔ གནོད་སྦྱིན་མོ་བཞི་དར་དཀར་ལྡིང་བེར་གསོལ༔ ཀོང་བཙུན་དེ་མོ་དམར་སྐྱ་ཁྲུང་
ཁྲུང་ཞོན༔ གཡས་གཡོན་ཕྱག་ན་མདའ་དར་མེ་ལོང་འཛིན༔ རྡོ་རྗེ་སྨན་གཅིག་དཀར་མོ་རྐྱང་ལ་ཞོན༔ མདའ་དར་དང་ནི་སྦ་དཀར་གླིང་བུ་འཛིན༔ རྡོ་
རྗེ་དབྱར་མོ་སྔོན་མོ་རྣ་བ་ཞོན༔ མེ་ཏོག་སྔོན་པོ་བདུད་རྩིའི་ཟིལ་པ་འཛིན༔ རྡོ་རྗེ་ཟུ་ལེ་ལྗང་གུ་དགོ་བ་ཞོན༔ པདྨ་ལས་བྱུང་རྔ་ཟླུམ་སྒྲ་སྙན་སྒྲོགས༔ སྨན་
མོ་མཆེད་བཞི་སྣམ་རས་གོ་ཟུ་ཅན༔ ཕྲིན་ལས་ལྷུན་གྲུབ་མཆོད་པ་བཞེས་སླད་དུ༔ མ་ཐོགས་མྱུར་དུ་གནས་འདིར་གཤེགས་སུ་གསོལ༔ མ་ཐོགས་མྱུར་དུ་

༄༅། །གནས་འདིར་གཤེགས་ནས་ཀྱང་༔ འདོད་པའི་ཡོན་ཏན་ལྔ་ཡི་མཆོད་པ་འབུལ༔ ཨརྒྷཾ་སོགས། ཤཔྟ་པཱུ་ཛ་ཧོ༔ བསྟོད་པ་ནི། འཆི་
མེད་གདམས་པའི་བཅུད་ཀྱི་བུམ་པ་བཟང་༔ ཚེ་རྒྱུད་གངྒཱ་སོས་ཁའི་རྒྱུན་བཞིན་དུ༔ དཔལ་མདངས་ཡར་ངོའི་ཟླ་བ་ཇི་ལྟ་བུ༔ ཚེ་དང་བསོད་ནམས་མི་གཡོ་
ལྷུན་པོ་བཞིན༔ ཐེག་མཆོག་འཁོར་ལོས་བསྒྱུར་བའི་གཞི་ཚུགས་ཤོག༔ ཅེས་འབུལ་ལོ། །ཆོས་སྐྱོང་གཏོར་འབུལ་བཏང་ལ། བདག་དབང་བླང་བ་ལ་མཎྜལ་ཕུལ་ནས། མདུན་གྱི་ནམ་
མཁར་བླ་མ་དང་དབྱེར་མེད་པའི་དཔལ་མགོན་ཚེ་དཔག་མེད་པའི་དཀྱིལ་འཁོར་བཞུགས་པར་མོས་ཏེ༔ ཧྲཱིཿ ཙནྡྲ་དགྱེས་པར་རོལ་པ་ཡི༔ སློབ་དཔོན་མཆོག་
ཉིད་དགོངས་སུ་གསོལ༔ བྱང་ཆུབ་ཆེན་པོའི་ཚུལ་སྟོན་པ༔ མགོན་པོ་ཆེན་པོ་བདག་འཚལ་ལོ༔ དེ་ཉིད་དམ་ཚིག་རིམ་པ་དང་༔ བྱང་ཆུབ་སེམས་ཀྱང་

བདག་ལ་སྩོལ༔ སངས་རྒྱས་ཆོས་དང་དགེ་འདུན་ཏེ༔ སྐྱབས་གསུམ་དག་ཀྱང་བདག་ལ་སྩོལ༔ ཐར་པ་ཆེན་པོའི་གྲོང་མཆོག་ཏུ༔ མགོན་པོས་བདག་ཉིད་
གཞུག་ཏུ་གསོལ༔ ཞུས་པས། སྐྱབས་སུ་འགྲོ་བ་ནི། དཀོན་མཆོག་གསུམ་ལ་བདག་སྐྱབས་མཆི༔ སྡིག་པ་ཐམས་ཅད་སོ་སོར་བཤགས༔ འགྲོ་བའི་དགེ་ལ་རྗེས་
ཡི་རང་༔ སངས་རྒྱས་བྱང་ཆུབ་ཡིད་ཀྱིས་བཟུང་༔ སངས་རྒྱས་ཆོས་དང་ཚོགས་མཆོག་ལ༔ བྱང་ཆུབ་བར་དུ་སྐྱབས་སུ་མཆི༔ རང་གཞན་དོན་གཉིས་རབ་
བསྒྲུབ་ཕྱིར༔ བྱང་ཆུབ་སེམས་ནི་བསྐྱེད་པར་བགྱི༔ བྱང་ཆུབ་མཆོག་གི་སེམས་ནི་བསྐྱེད་བགྱིས་ནས༔ སེམས་ཅན་ཐམས་ཅད་བདག་གིས་མགྲོན་དུ་གཉེར་
བྱང་ཆུབ་སྤྱོད་མཆོག་ཡིད་འོང་སྤྱད་པར་བགྱི༔ འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག༔ ཅེས་དང་། དེ་ནས་འཇུག་པའི་སྡོམ་པ་འཛིན་པ་ནི། ཧྲཱིཿ ཙནྡྲ་དགྱེས་

༄༅། །པར་རྣམ་རོལ་པ༔ སློབ་དཔོན་མཆོག་ཉིད་དགོངས་སུ་གསོལ༔ དུས་འདི་ནས་བཟུང་བྱང་ཆུབ་བར༔ དཀོན་མཆོག་གསུམ་བཟུང་
མི་བཏང་ངོ་༔ རྡོ་རྗེ་རིགས་ཀྱི་དམ་ཚིག་ཏུ༔ རྡོ་རྗེ་དྲིལ་བུའི་ཕྱག་རྒྱ་དང་༔ བྱང་ཆུབ་སེམས་ནི་སྤངས་མི་བྱ༔ རིན་ཆེན་རིགས་མཆོག་ཆེན་པོ་ཡི༔ དམ་
ཚིག་ཡིད་དུ་འོང་བ་ལ༔ ཉིན་རེ་བཞིན་དུ་དུས་དྲུག་ཏུ༔ སྦྱིན་པ་རྣམ་བཞི་རྟག་ཏུ་སྦྱིན༔ པདྨའི་རིགས་མཆོག་དག་པ་ཡི༔ ཕྱི་ནང་གསང་བའི་སྡོམ་པ་
གསུམ༔ ཐེག་པ་གསུམ་དང་ཆོས་རྣམས་བཤད༔ ལས་ཀྱི་རིགས་ཀྱི་དམ་ཚིག་ཏུ༔ སྡོམ་པ་ཐམས་ཅད་ལྡན་པ་ནི༔ ཡང་དག་ཉིད་དུ་བཟུང་བར་བགྱི༔
མཆོད་པའི་ལས་ཀྱང་ཅི་ནུས་བགྱི༔ བྱང་ཆུབ་སེམས་ནི་བླ་ན་མེད༔ དམ་པ་བདག་གིས་བསྐྱེད་བྱས་ནས༔ སེམས་ཅན་ཀུན་གྱི་དོན་གྱི་ཕྱིར༔ བདག་གིས་

སྡོམ་པ་མ་ལུས་བཟུང་༔ མ་བསྒྲལ་བ་རྣམས་བསྒྲལ་བ་དང༌༔ མ་གྲོལ་བ་རྣམས་གྲོལ་བ་དང་༔ དབུགས་མ་དབྱུང་བ་དབུགས་དབྱུང་ཞིང་༔ སེམས་ཅན་
མྱ་ངན་འདས་ལ་འགོད༔ འཇུག་པ་དངོས་ནི། བྱང་ཆུབ་རྡོ་རྗེ་སངས་རྒྱས་ལ༔ མཆོག་ཆེན་ཇི་ལྟར་སྩལ་བ་ལྟར༔ བདག་ཀྱང་སྐྱོབས་པའི་དོན་གྱི་ཕྱིརཿ ནམ་
མཁའི་རྡོ་རྗེས་དེང་བདག་སྩོལ༔ འཇུག་པའི་དང་པོ་རྡོ་རྗེ་ཚེའི་དངོས་གྲུབ་བླངས་བ་ནི། སྐུ་རྡོ་རྗེ་འཆི་མེད་རྡོ་རྗེའི་སྐུ་མགོན་པོ་ཚེ་དཔག་མེད༔ གསུང་རྡོ་རྗེ་འཆི་མེད་རིག་
འཛིན་པདྨ་འབྱུང་གནས༔ ཐུགས་རྡོ་རྗེའི་རིགས་འདུས་དམ་ཚིག་དབང་གི་ལྷ༔ སློབ་དཔོན་ནམ་ཆོས་སྐུ་སྣང་བ་མཐའ་ཡས་ཚེ་དཔག་མེད༔ ལོངས་སྐུ་འཆི་
མེད་ཀྱི་སྐུར་བཞེངས་པ་པདྨ་འབྱུང་གནས༔ སྤྲུལ་སྐུ་རིགས་འདུས་མན་ངག་ལུང་གི་སློབ་དཔོན་ནམ ངོ་བོ་མགོན་པོ་ཚེ་དཔག་མེད་དམ༔ རང་བཞིན་སློབ་

༄༅། །དཔོན་པདྨ་འབྱུང་གནས༔ ཐུགས་རྗེ་དྲིན་ཆེན་རྩ་བའི་བླ་མ་ལ་སོགས་དཀྱིལ་འཁོར་ལྷའི་རྣམ་པར་རོལ་པ་ཐ་དད་དབྱེར་མེད་ཀྱི་སྐུར་གྱུར༔
ཧཱུཾ༔ དཔལ་ལྡན་སངས་རྒྱས་སྐུ་འཆང་བ༔ རྡོ་རྗེ་མི་ཕྱེད་གསུམ་དང་ལྡན༔ དེང་བདག་བྱིན་གྱིས་རླབས་ནས་ཀྱང་༔ རྡོ་རྗེ་སྐུ་ནི་མཛད་དུ་གསོལ༔ ཨོཾ་
སརྦ་ཏ་ཐཱ་ག་ཏ་ཀཱ་ཡ་བཛྲ་སྭ་བྷ་ཝ་ཨཏྨ་ཀོཉཧཾ༔ ཞེས་སྐུ་ཡི་གནས་ནས་འོད་ཟེར་དཔག་ཏུ་མེད་པ་བྱུང་ནས་རང་གི་སྤྱི་བོར་ཐིམ༔ ལུས་ཀྱི་སྒོ་ནས་བསགས་པའི་
སྡིག་པ་དང་སྒྲིབ་པ་སྦྱངས༔ སྐུ་བུམ་པའི་དབང་ཐོབ༔ ལུས་བསྐྱེད་རིམ་སྒོམ་པ་ལ་དབང་༔ འབྲས་བུ་སྤྲུལ་པའི་སྐུ་ཐོབ་པའོ༔ ཧྲཱིཿ དཔལ་ལྡན་སངས་
རྒྱས་གསུང་འཆང་བ༔ རྡོ་རྗེ་མི་ཕྱེད་གསུམ་དང་ལྡན༔ དེང་བདག་བྱིན་གྱིས་བརླབས་ནས་ཀྱང་༔ རྡོ་རྗེའི་གསུང་ནི་མཛད་དུ་གསོལ༔ ཨོཾ་སརྦ་ཏ་ཐཱ་ག་

ཏ་ཝཱཀྐ་བཛྲ་སྭཱ་བྷ་ཝ་ཨཏྨཱ་ཀོཉཧཾ༔ ཞེས་གསུང་གི་གནས་ནས་འོད་ཟེར་དཔག་ཏུ་མེད་པ་བྱུང་ནས་རང་གི་མགྲིན་པར་ཐིམ༔ ངག་གི་སྒོ་ནས་བསགས་པའི་སྡིག་
པ་དང་སྒྲིབ་པ་སྦྱངས༔ གསུང་གསང་བའི་དབང་ཐོབ༔ ངག་རྡོ་རྗེའི་བཟླས་པ་དང་འབྲས་བུ་ལོངས་སྤྱོད་རྫོགས་པའི་སྐུ་ཐོབ་པའོ༔ ཧཱུཾ༔ དཔལ་ལྡན་
སངས་རྒྱས་ཐུགས་འཆང་བ༔ རྡོ་རྗེ་མི་ཕྱེད་གསུམ་དང་ལྡན༔ དེང་བདག་བྱིན་གྱིས་རླབས་ནས་ཀྱང་༔ རྡོ་རྗེའི་ཐུགས་ནི་མཛད་དུ་གསོལ༔ ཨོཾ་སརྦ་ཏ་
ཐཱ་ག་ཏ་ཙིཏྟ་བཛྲ་སྭ་བྷཱ་ཝ་ཨཏྨ་ཀོཉཧཾ༔ ཞེས་ཐུགས་ཀ་ནས་འོད་ཟེར་དཔག་ཏུ་མེད་པ་བྱུང་བས༔ རང་གི་སྙིང་གར་ཡིད་ཀྱི་སྒོ་ནས་བསགས་པའི་སྡིག་པ་དང་
སྒྲིབ་པ་སྦྱངས༔ ཡིད་རྫོགས་རིམ་སྐྱེ་འཆི་མེད་པའི་དོན་མངོན་དུ་གྱུར་བར་དབང་༔ འབྲས་བུ་ཆོས་ཀྱི་སྐུ་ཐོབ་པའོ༔ ཀཱ་ཡ་སིདྡྷི་ༀཿ ཝཱཀྐ་སིདྡྷི་ཨཱཿ ཙིཏྟ་

༄༅། །སིདྡྷི་ཧཱུཾ༔ རྒྱས་གདབ་ནི། ཧྲཱིཿ སེམས་ཀྱི་ཚེ་བདག་དབྱིངས་ཕྱུག་མ༔ འཁོར་འདས་སྲོག་ཚེ་མཁའ་བཅུད་བཅསཿ དབྱིངས་ཕྱུག་
ཁམས་སུ་རྒྱས་གདབ་བོ༔ ཧྲཱིཿ ཤ་ཡི་ཚེ་བདག་སངས་རྒྱས་སྤྱན༔ འཁོར་འདས་ཤ་ཚེ་ས་བཅུད་བཅས༔ སྤྱན་མའི་ཁམས་སུ་རྒྱས་གདབ་བོ༔ ཧྲཱིཿ
ཁྲག་གི་ཚེ་བདག་མཱ་མ་ཀཱི༔ འཁོར་འདས་ཁྲག་ཚེ་ཆུ་བཅུད་བཅས༔ མཱ་ཀི་ཁམས་སུ་རྒྱས་གདབ་བོ༔ ཧྲཱིཿ དྲོད་ཀྱི་ཚེ་བདག་གོས་དཀར་མོ༔ འཁོར་
འདས་དྲོད་ཚེ་མེ་བཅུད་བཅསཿ གོས་དཀར་ཁམས་སུ་རྒྱས༔ ཧྲཱིཿ དབུགས་ཀྱི་ཚེ་བདག་དམ་ཚིག་སྒྲོལ༔ འཁོར་འདས་དབུགས་ཚེ་རླུང་བཅུད་བཅས༔
དམ་ཚིག་སྒྲོལ་མར་རྒྱས་གདབ་བོ༔ ཧྲཱིཿ གཏི་མུག་རྟོག་པའི་གནས་ཡུལ་ཀུན༔ བུདྡྷ་ཚེ་དཔག་མེད་ལ་ཐིམ༔ ཞེ་སྡང་རྟོག་པའི་གནས་ཡུལ་ཀུན༔ རྡོ་

རྗེ་ཚེ་དཔག་མེད་ལ་ཐིམ༔ ང་རྒྱལ་རྟོག་པའི་གནས་ཡུལ་ཀུན༔ རཏྣ་ཚེ་དཔག་མེད་ལ་ཐིམ༔ འདོད་ཆགས་རྟོག་པའི་གནས་ཡུལ་ཀུན༔ པདྨ་ཚེ་དཔག་
མེད་ལ་ཐིམ༔ ཕྲག་དོག་རྟོག་པའི་གནས་ཡུལ་ཀུན༔ ཀརྨ་ཚེ་དཔག་མེད་ལ་ཐིམ༔ དུག་ལྔ་ཡེ་ཤེས་ལྔ་ཡི་དངོས༔ སྐྱེ་འཆི་མེད་པའི་སྐུ་ཐོབ་ཤོག༔ ཧྲཱིཿ
མ་བཅོས་སྐྱེ་མེད་རྡོ་རྗེའི་ཚེ༔ འགག་མེད་རོལ་པའི་གཡུང་དྲུང་ཚེ༔ གཉིས་མེད་ཚེ་ཡི་ལུ་གུ་རྒྱུད༔ མི་ཤིགས་རྡོ་རྗེའི་ཚེ་གཡང་ཁུག༔ ཧྲཱིཿ མ་བཅོས་
ཡེངས་མེད་རྡོ་རྗེའི་ཚེ༔ འཁོར་ཡུག་རོལ་པའི་གཡུང་དྲུང་ཚེ༔ གཉིས་མེད༴ མི་ཤིགས་རྡོ་རྗེ་ཚེ༔༴ ཧྲཱིཿ རྟག་ཆད་རང་གྲོལ་རྡོ་རྗེའི་ཚེ༔ རོལ་པའི་
གདེང་ཐོབ་གཡུང་དྲུང་ཚེ༔ གཉིས་མེད་ཚེ་ཡི་ལུ་གུ་རྒྱུད༔ མི་ཤིགས་རྡོ་རྗེའི་ཚེ་གཡང་ཁུག༔ ཅེས་བླང་ངོ་། །གནང་བ་ཞུ་བ་ནི། ཨོཾ་རྡོ་རྗེ་ཡེ་ཤེས་ཐོབ་སོགས་བརྗོད།

༄༅། །དེ་ནས་དབང་བསྐུར་བ་དངོས་ནི། ཁྲུས་སྲུང་སྤྱི་བཤད་སོང་ནས། འཁྱོག་མཚམས་ནི། རྒྱལ་དབང་ཆེན་པོ་པདྨ་ཀ་ར་ཉིད་མགོན་པོ་ཚེ་མཐའ་ཡས་པ་ལས་ཐ་མི་
དད་པ་ཡིན་མོད་ཀྱང་རྗེས་འཇུག་བརྩེ་བས་སྐྱོངས་ཕྱིར་བྲག་ཕུག་མ་ར་ཏི་ཀར་མནྡྷ་ར་བ་དང་ལྷན་ཅིག་ཏུ་ཚེ་ཡི་སྒྲུབ་པ་མཛད་པས་དབང་གི་ལྷ་མོ་ཙནྡྲ་ལིས་ཚེ་དཔག་
མེད་པའི་རྒྱུད་སྡེ་མཐའ་ཡས་པར་ཕུལ་ཏེ། ཐབས་ལམ་ལ་བརྟེན་ནས་བསྒྲུབ་པས་མགོན་པོ་ཚེ་དཔག་མེད་པ་དངོས་སུ་བྱོན་ཏེ་བྱིན་གྱིས་རླབས་པས་ཡབ་ཡུམ་གཉིས་
སྐྱེ་འཆི་མེད་པ་རྡོ་རྗེའི་སྐུར་གྲུབ། རྒྱུད་སྡེ་དེ་དག་གི་དགོངས་བཅུད་མན་ངག་ཏུ་བསྡབ་པ་དུ་མ་སྐལ་ལྡན་ཡོངས་ལ་སྤེལ་བ་ལས། བོད་འདིར་བྲག་དམར་གཡའ་
མ་ལུང་དུ་བཞུགས་པའི་ཚེ་རྗེ་འབངས་གྲོགས་ལྔས་གསོལ་བ་བཏབ་པས་ཚེ་ཡི་དལ་ཞལ་སྨོས་ཀྱིས་མི་ལང་བ་ཕྱེས་ཤིང་ཁྱད་པར་ཚེ་སྒྲུབ་ཡང་གསང་བླ་མེད་འདི་ཉིད་

ཀྱི་དབང་བསྐུར་བའི་ཚེ། ཡེ་ཤེས་མཚོ་རྒྱལ་འཇའ་སྐུ་རྡོ་རྗེའི་སྲོག་ཐོབ། གཞན་རྣམས་ལོ་སུམ་བརྒྱ་རེ་བཞུགས་པའི་ཚེ་ཡི་རིག་འཛིན་དུ་གྱུར་ཅིང་། གུ་རུ་
རིན་པོ་ཆེས་གདམས་པ་འདི་མ་འོངས་སྙིགས་དུས་ཀྱི་སེམས་ཅན་ལ་ལྷག་པར་བརྩེ་བས་ལང་གྲོ་ལོ་ཙཱ་བ་ལ་གདམས་གཏད་མཛད་དེ་གཏེར་དུ་སྦས་པ་ཡིན་ནོ། །ཇི་
སྐད་དུ། དེ་ཚེ་འཁོར་བཅས་གཡའ་མ་ལུང་དུ་གཤེགས༔ རྡོ་རྗེ་ཚེ་ཡི་དཀྱིལ་འཁོར་ཞལ་ཕྱེས་ནསཿ ཡེ་ཤེས་མཚོ་རྒྱལ་ཚེ་ཡི་གཟུངས་མར་བཅསཿ ཚེ་
ཡི་དབང་བསྐུར་གདམས་གཏད་མངའ་གསོལ་མཛད༔ ཡང་གསང་བླ་མེད་ཚེ་ཡི་གདམས་པའི་སྐོར༔ ལང་གྲོ་ལོཙྪ་བ་ལ་རྒྱས་གདམས་སོ༔ དེ་ཚེ་གུ་རུའི་
ཞལ་ནས་འདི་སྐད་གསུངས༔ བསྒྲུབ་པའི་ནུས་རྟགས་ཐོན་ན་ལོ་བརྒྱ་ཐུབ༔ བསྒྲུབ་པ་དེ་ལས་བསྲིང་ན་ཉིས་བརྒྱ་འཚོ༔ བསྒྲུབ་པ་རབ་ཀྱིས་སྐུ་ཚེ་སུམ་བརྒྱ་

༄༅། །བཞེས༔ ལང་གྲོ་རྨ་གཉགས་སུམ་བརྒྱའི་ཚེ་ལུང་བསྟན༔ ཞེས་གསུངས་པའི་གདམས་པ་ཟབ་མོའི་དངོས་གཞིའི་སྨིན་བྱེད་ཀྱི་དོན་དུ་
འཇུག་པའི་ལས་རིམ་བཅུ་གཅིག་ལས་དང་པོ་ཞུ་བའི་མཎྜལ་ཕུལ༔ གཉིས་པ་གསོལ་བ་འདེབས་པ་འདིའི་རྗེས་ཟློས་མཛོད༔ བདག་ནི་འཆི་མེད་ཚེ་ཡི་དཀྱིལ་
འཁོར་དུ༔ འཇུག་པས་རྗེས་སུ་བཟུང་ལགས་སོ༔ གསུམ་པ་བླ་མ་དང་དཀྱིལ་འཁོར་ལྷས་གནང་བ་བྱིན་པར་མོས། ཧོ༔ བླ་མེད་ཐེག་པ་ཆེན་པོའི་གྲོང་
ཁྱེར་དུ་འཇུག་པ༔ སྔོན་སྦྱངས་སྐལ་ལྡན་གྱི་སྣོད་དག་དགོས་ཕྱིར་སྐྱོན་དང་བྲལ་བ་འཇུག་ཅིག༔ རྒྱུད་དག་པའི་ཆེད་དུ་འདིའི་རྗེས་ཟློས༔ དཀོན་མཆོག་
གསུམ་ལ་བདག་སྐྱབས་སོགས། ། ཡན་ལག་བདུན་པ་དང༌། བཞི་པ་སྡོམ་པ་རྣམས་བཟུང་སྙམ་པས་འདིའི་རྗེས་ཟློས༴ ཧྲཱིཿ འཆི་མེད་ཚེ་ཡི་ལྷ་ལ་སོགས་སྐྱབས་འགྲོ་སེམས་

བསྐྱེད་དང་། ཤེས་རབ་རྣམ་པར་རོལ་པ་ཡི༔ སློབ་དཔོན་མཆོག་ཉིད་དགོངས་སུ་གསོལ༔ བདག་གིས་དུས་རྣམ་ཐམས་ཅད་དུ༔ དཀོན་མཆོག་གསུམ་བཟུང་
མི་བཏང་ངོ་༔ རིགས་ལྔའི་སྡོམ་པ་བརྟན་པར་འཛིན༔ ལྔ་པ་མིག་རས་སྦྱིན་པ་ནི༔ ཙཀྵུ་བྷནྡྷ་ཝ་ར་མ་ན་ཡེ་ཧྲཱིཿ དྲུག་པ་དཀྱིལ་འཁོར་གྱི་ལྷ་དང་མཇལ་
བའི་ཚེ་ཕྱག་རྟེན་གྱི་སླད་དུ་མེ་ཏོག་རེ་བྱིན་པར་མོས། ཨཱཿ་ཁཾ་ཝི་ར་ཧཱུཾཿགིས་མེ་ཏོག་ལག་ཏུ་གཏད། བདུན་པ་གསང་བར་གདམས་པ་ནི། ལས་བུམ་གྱི་ཆུ་བླུད་དེ། ཨོཾ་བཛྲ་
ཨམྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ༔ བརྒྱད་པ་དྲི་བ་ནི། བུ་ཁྱོད་སྙིང་པོ་ཡེ་ཤེས་སུ་འགྲོ་བ་ལགས་སོ༔ ལན་དུ་འདིའི་རྗེས་ཟློས་མཛོད༔ སྐལ་ལྡན་བདག་
བདེ་བ་ཆེན་པོ་ལའོ༔ དགུ་པ་སེམས་བསྐྱེད་པ་འདི་ལྟར་སྒོམས་ཤིག༔ སྐལ་ལྡན་ཁྱོད་ཀྱི་སྙིང་པོ་ཀུན་རྫོབ་བྱང་ཆུབ་སེམས་ཀྱི་ངོ་བོ་ཟླ་བ་ཉ་རྒྱས་པའི་དབུས་སུ་

༄༅། །དོན་དམ་བྱང་ཆུབ་སེམས་ཀྱི་ངོ་བོ་ཧྲཱིཿཡིག་དམར་པོ་ལམ་གྱིས་གསལ་བ་ལ་དམིགས་པ་མེད་པར་སྦྱོངས་ཤིག༔ བཅུ་པ་གསང་སྡོམ་ནི། ཨུ་
དུམ་ཝ་རིའི་མེ་ཏོག་བཞིན༔ འབྱུང་འགྱུར་ཡང་ནི་མི་འབྱུང་ངོ་༔ གསང་སྔགས་སྤྱོད་པའི་ཚུལ་འབྱུང་བ༔ དེ་བས་ཀྱང་ནི་དཀོན་པ་སྟེ༔ ཚུལ་བཞིན་ཚུལ་
མ་ཡིན་ལ་གསང་༔ བཅུ་གཅིག་པ་ནང་འཇུག་ནི་ཡོལ་བའི་ནང་དུ་ཁྲིད་ལ། རྡོ་རྗེའི་རིགས་དང་རིན་ཆེན་རིགས༔ པདྨའི་རིགས་དང་ལས་ཀྱི་རིགས༔ རིགས་ལྔའི་དམ་ཚིག་
རྟག་ཏུ་ཟུངས༔ ཚུལ་ལ་ཡང་དག་གནས་པར་གྱིསཿ བཅུ་གཉིས་པ་དམ་བཞག་ནི་དམ་ཆུ་བླུད་ལ། འདི་ནི་ཁྱོད་ཀྱི་དམ་ཚིག་ཆུ༔ སྲུང་ན་ཡོན་ཏན་བརྒྱད་ལྡན་ཐོབ༔
ཉམས་ན་བསྲེག་ཅིང་ཚིག་པ་སྟེ༔ དམ་ལ་ཡང་དག་གནས་པར་གྱིསཿ བཅུ་གསུམ་པ་ཡེ་ཤེས་དབབ་པའི་སླད་དུ་གསོལ་བ་འདེབས་པ་འདིའི་རྗེས་ཟློས༴ ཨེ་

མ་མགོན་པོ་ཐུགས་རྗེ་ཅན༔ བདག་ཅག་བྱིན་གྱིས་བརླབ་ཏུ་གསོལ༔ ཡེ་ཤེས་དབབ་པ་ནི༔ སྣ་ཚོགས་པདྨ་དང་ཉི་ཟླའི་གདན་སྟེང་དུ་རིག་པ་ཧཱིདམར་པོ་ཞིག་ཏུ་
གྱུར། དེ་ཉིད་འཕྲོས་འདུས་ཡོངས་སུ་གྱུར་པ་ལས། བཅོམ་ལྡན་འདས་མགོན་པོ་ཚེ་དཔག་མེད་པ་མཚན་དཔེའི་གཟི་བྱིན་གྱིས་ལང་ཚོ་རབ་ཏུ་རྒྱས་ཤིང་། ཕྱག་
གཉིས་མཉམ་བཞག་གིས་འཆི་མེད་ཚེ་བཅུད་འཛིན་པའི་བུམ་པ་བསྣམས་པ། ཞབས་གཉིས་སྐྱིལ་ཀྲུང་གིས་བཞུགས་པ། ཡུམ་གོས་དཀར་མོ་དམར་མོ་མདའ་
དར་གཡབ་ཅིང་ཚེ་བུམ་འཛིན་པ་དང་སྦྱོར་བ། དར་དཀར་པོ་གསེར་གྱི་ངང་རིས་ཅན་གྱི་སྟོད་གཡོག ཚི་གུའི་སྨད་དཀྲིས། ཁ་དོག་སྣ་ཚོགས་པའི་ཅོད་པན།
ཟི་སྡིར། གར་གྱི་ཕུ་དུང་སྟེ་དར་གྱི་ཆས་གོས་ལྔ་དང་། རིན་པོ་ཆེའི་རྒྱན་བརྒྱད་ཀྱིས་མཛེས་པ། མཉེན་ལྕགས་འཁྲིལ་ལྡེམ་གཞོན་ཚུལ་ཅན། གསར་

༄༅། །འཚེར་ལྷུན་སྡུག་གཟི་བྱིན་ལྡན་པ་སྟེ་ཞི་བའི་ཉམས་དགུ་ལྡན་པ། འོད་དང་འོད་ཟེར་འཕྲོ་བའི་སྤྱི་བོར་ཨོཾ་དཀར་པོ། མགྲིན་པར་ཨཱཿ
དམར་པོ། སྙིང་ཀར་ཧཱུཾ་མཐིང་ཀ་དང༌། ཧྲཱིཿདམར་པོས་མཚན་པར་སྒོམས་ལ། སློབ་དཔོན་དང་ཡེ་ཤེས་པའི་ལྷ་ཚོགས་ལ་དད་མོས་གདུང་ཤུགས་དྲག་པོ་གྱིས།
སློབ་དཔོན་གྱི་ཐུགས་ཀའི་འོད་ཀྱིས་བསྐུལ་བས་རྡོ་རྗེ་གསུམ་གྱི་ལྷ་ཚོགས་ཐམས་ཅད་ཚེ་དཔག་མེད་ཀྱི་ངོ་བོར་སྤྱན་དྲངས་ཏེ་བསྟིམས་པས་སྐྱེ་འཆི་འཕོ་འགྱུར་བྲལ་བ་
དོན་དམ་མི་ཤིགས་པའི་ཚེ་སྲོག་ལ་དབང་འབྱོར་བར་མོས་ཤིག ཧྲཱིཿ སྔོན་གྱི་བསྐལ་པའི་དང་པོ་ལ༔ བདེ་བ་ཅན་གྱི་ཞིང་ཁམས་སུ༔ མགོན་པོ་ཚེ་དཔག་
མེད་པ་དང་༔ ཡུམ་ཆེན་ན་བཟའ་དཀར་མོ་ཡི༔ སྐྱེ་འཆི་མེད་པའི་ཚེ་དབང་ཐོབ༔ བགྲེས་རྒུད་མེད་པའི་སྐུ་མཆོག་བརྙེསཿ ཁྱོད་ཀྱིས་ཚེ་དབང་བྱིན་ཆེན་

ཕོ༔ རི་བོ་ཏ་ལའི་ཕོ་བྲང་ནས༔ འཕགས་པ་ཐུགས་རྗེ་ཆེན་པོ་དང་༔ ཡུམ་ཆེན་གསང་བའི་ཡེ་ཤེས་ཀྱིས༔ སྐྱེ་འཆི་མེད་པའི་ཚེ་དབང་ཐོབ༔ བགྲེས་། །
རྒུད་མེད་པའི་སྐུ་མཆོག་བརྙེས༔ ཁྱོད་ཀྱིས་ཚེ་དབང་བྱིན་ཆེན་ཕོབ༔ བྲག་ཕུག་མ་ར་ཏི་ཀ་རུ༔ སློབ་དཔོན་པདྨ་འབྱུང་གནས་དང་༔ ལྷ་ལྕམ་མནྡྷ་ར་བ་
ཡིས༔ སྐྱེ་འཆི་མེད་པའི༴ བགྲེས་རྒུད༴ ཁྱོད་ཀྱི་ཚེ༔༴ གཡའ་མ་ལུང་གི་དབེན་གནས་སུ༔ འཆི་མེད་པདྨ་འབྱུང་གནས་དང་༔ བདེ་ཆེན་མཚོ་རྒྱལ་
གཉིས་མེད་ཀྱིས༔ སྐྱེ་འཆི༔༴ བགྲེས་རྒུད༔༴ ཁྱོད་ཀྱིས་ཚེ༔༴ སྟག་ཚང་སེང་གེའི་བསམ་འགྲུབ་ཏུ༔ སྐད་གཉིས་སྨྲ་བའི་རིག་ལྡན་དང་༔ བདེ་བའི་
དཔལ་མོ་གཉིས་མེད་ཀྱིས༔ སྐྱེ་འཆི༴ བགྲེས་རྒུད༔༴ ཁྱེད་ཀྱིས༔༴ སྔོན་ཚེ་ཚེ་ཡི་ཁུངས་རེ་བཟང་༔ ད་ནི་ཚེ་ཡི་དཔལ་རེ་འདུ༔ བྱིན་ཆེན་རྣམས་ཀྱིས་

༄༅། །བྱིན་ཕོབ་ལ༔ དབང་ཆེན་རྣམས་ཀྱིས་དབང་བསྐུར་ཞིག༔ བཛྲ་གུ་རུ་པདྨ་སིདྡྷི་པུཎྱཻ་ཛྙཱ་ན་ཨ་ཡུ་སིདྡྷི་ཧཱུཾ་ཛ་ཛཿ ཨེ་ཧྱ་ཧི་སོགས་སྤྲོས་རོལ་དུ་
མས་དབབ་བརྟན་པར་བྱ། ཁ་དོག་དྲི་བ་ནི། སྤྱན་ཡུལ་གྱི་ནམ་མཁའི་ཁ་དོག་ཅི་འདྲ་མཐོང་ཞེས་དྲིས་པའི་ལན་དུ༔ རང་རང་གི་ཁ་དོག་དང་མཐུན་པའི་ལས་འགྲུབ་པར་འགྱུར་རོ་
ཞེས་ལུང་བསྟན། བཅུ་བཞི་པ་མེ་ཏོག་འབུལ་བ་འདིའི་རྗེས་ཟློས༔ བདག་ཅག་རིག་པའི་མེ་ཏོག་འདི༔ ཐོག་མའི་ཡི་དམ་ལྷ་ལ་འབུལ༔ ཨོཾ་བཛྲ་པཥྤེ་ཧཱུཾ༔ མེ་ང
ཏོག་སླར་སྤྱི་བོར་བཞག་ལ། རྡོ་རྗེ་དང་རིན་པོ་ཆེ་པདྨ་ལས་ཀྱི་རིགས་ཀྱི་དངོས་གྲུབ་ཐོབ་པར་གྱུར་ཅིག༔ བཅོ་ལྔ་པ་སྤྱན་དབྱེ་ཞུ་བ་འདིའི་རྗེས་ཟློས༔ བདག་ཅག་
སྔོན་གྱི་སྒྲིབ་པའི་གེགས༔ ལིང་ཏོག་ལྟ་བུ་བསལ་དུ་གསོལ༔ སློབ་དཔོན་གྱིས། ཨོཾ་ཙཀྵུ་མིནྟ་བྷི་ཤྭ་དྷ་ན་ཡེ་སྭཱ་ཧཱ༔ བཅུ་དྲུག་པ་དཀྱིལ་འཁོར་མཐོང་བ་བསྟན་

པ་ནི། ཧོ་མེ་རི་ནི་ཡེ་ཤེས་ཀྱི་སྲུང་བའོ༔ འཁོར་ཡུག་རྡོ་རྗེའི་རྭ་བ་ནི་མི་འགྱུར་བའི་སྲུང་བའོ༔ དཀྱིལ་འཁོར་ནི་ཡོན་ཏན་རྒྱས་པའི་གྲུ་བཞི་དང་༔ ཚད་
མེད་པ་བཞིའི་སྒོ་ཁྱུད་དང་༔ རྣམ་པར་ཐར་པའི་སྒོ་བཞི༔ མུ་ཁྱུད་བཞི་ལས་རྒྱལ་བ་རྡོ་རྗེའི་གདན་ལ་སྐུའི་བརྩེགས་པ་དང་༔ འདོད་ཡོན་མ་སྤངས་རྒྱན་གྱི་
བང་རིམ་དང་པོ་ཉན་ཐོས༔ གཉིས་པ་རང་རྒྱལ༔ གསུམ་པ་བྱང་སེམས༔ བཞི་པ་རྡོ་རྗེ་ཐེག་པ༔ ས་ལམ་རིམ་པ་བཅུ་གསུམ་གྱི་ཆོས་འཁོར༔ ཉོན་མ
མོངས་ཚ་གདུང་སྐྱོབས་པའི་གདུགས༔ བྱང་སེམས་བཅུ་དྲུག་གིས་མཚན་པ་རི་དྭགས་ལ་སོགས་པ་ཐེག་རིམ་གྱིས་མཚན་ཉིད་རྫོགས་པའི་དབུས་སུ་དྲི་མེད་པདྨ་
ཐབས་ཤེས་ཉི་ཟླའི་གདན་གྱི་སྟེང་དུ་མགོན་པོ་ཚེ་དང་ཡེ་ཤེས་དཔག་ཏུ་མེད་པ་ཕྲིན་ལས་ལྷུན་གྲུབ་ཀྱི་འཁོར་དང་བཅས་པ་འདི་མཐོང་བ་ཙམ་གྱིས་འཆི་བ་མེད་པ་ཚེའི་

༄༅། །གོ་འཕང་མངོན་དུ་གྱུར་པའོ༔ བཅུ་བདུན་པ་སྤྲོ་བ་བསྐྱེད་པ་ནི། ཨེ་མ་ཧོསྟེ་སྐལ་པ་བཟང་༔ འཆི་མེད་ཚེ་ཡི་ཞལ་མཐོང་བ༔ རྙེད་པ་
མཉམ་མེད་དེ་རིང་རྙེད༔ འཆི་མེད་གྲུབ་པ་མངོན་དུ་གྱུར༔ གཉིས་པ་དབང་བསྐུར་བ་ལའང་ཐུན་མོང་དང་ཐུན་མོང་མ་ཡིན་པ་གཉིས་ཀྱི་དང་པོ་རིག་པའི་དབང་
ལྔ་ནི། མདུན་དཀྱིལ་ཡེ་ཤེས་པའི་ཐུགས་ཀ་ནས་གདན་གསུམ་ཚངས་པའི་དཀྱིལ་འཁོར་རྫོགས་པ་མདུན་གྱི་ནམ་མཁར་བྱོན་ཏེ་དབང་གི་ལས་མཛད་པར་མོས།
བུམ་པ་རྡོ་རྗེ་ཚེ་དཔག་མེད་པ་ཡབ་ཡུམ་སྤྱི་བོར་བྱོན་ཏེ་བྱང་སེམས་བདུད་རྩིའི་རྒྱུན་གྱིས་ཁྲུས་བྱས། ལྷག་མ་ཡར་ལུད་པ་ལས་རྡོ་རྗེ་མི་བསྐྱོད་པས་དབུ་བརྒྱན་པར་
མོས། བུམ་པ་ཐོགས་ལ། ཧྲཱིཿ རྣམ་ཤེས་ཕུང་པོ་གནས་དག་པའི༔ ཉོན་མོངས་ཞེ་སྡང་སྦྱང་བྱེད་པའི༔ མེ་ལོང་ལྟ་བུའི་ཡེ་ཤེས་ཀྱི༔ སྐལ་ལྡན་འདི་ལ་

དབང་བསྐུར་རོ༔ ཨོཾ་བཛྲ་ཀ་ལ་ཀྵ་ཨ་བྷི་ཥིཉྩ་ཧཱུཾ༔ ཨོཾ་བུདྡྷ་ཀ་ལ་ཀྵ་ཨ་བྷི་ཥིཉྩཨོཾཿ རཏྣ་ཀ་ལ་ཀྵ་ཨ་བྷི་ཥིཉྩ་ཏྲཱཾ༔ པདྨ་ཀ་ལ་ཀྵ་ཨ་བྷི་ཥིཉྩ་ཧཱུ༔ ཀརྨ་ཀ་ལ་
ཀྵ་ཨ་བྷི་ཥིཉྩ་ཨཱཿ དབུ་རྒྱན་རཏྣ་ཚེ་དཔག་མེད་ཡབ་ཡུམ་གྱི་བྱང་སེམས་བདུད་རྩིས་ལུས་ཁྱབ་པའི་ལྷག་མ་ཡར་ལུད་པ་ལས། རིན་འབྱུང་གིས་དབུར་བརྒྱན་པར་
མོས། དབུ་རྒྱན་ཐོགས་ལ། ཧྲཱིཿ ཚོར་བའི་ཕུང་པོ་གནས་དག་པའི༔ ཉོན་མོངས་ང་རྒྱལ་སྦྱང་བྱེད་པའི༔ མཉམ་པ་ཉིད་ཀྱི་ཡེ་ཤེས་ཀྱིས༔ སྐལ་ལྡན་
འདི་ལ་དབང་བསྐུར་རོ༔ ཨོཾ་རཏྣ་ན་མ་ཨ་བྷི་ཥིཉྩ་ཏྲཾ༔ རྡོ་རྗེ་པདྨ་ཚེ་དཔག་མེད་པ་ཡབ་ཡུམ་གྱི་བྱང་སེམས་བདུད་རྩིས་ལུས་ཁྱབ་པའི་ལྷག་མ་ཡར་ལུད་པ་ལས་
སྣང་མཐས་དབུ་བརྒྱན་པར་མོས། རྡོ་རྗེ་གཏད་ལ། ཧྲཱིཿ འདུ་ཤེས་ཕུང་པོ་གནས་དག་པའི༔ ཉོན་མོངས་འདོད་ཆགས་སྦྱང་བྱེད་པ༔ སོ་སོར་རྟོགས་པའི་ཡེ་

༄༅། །ཤེས་ཀྱིས༔ སྐལ་ལྡན་ཁྱོད་ལ་དབང་བསྐུར་རོ༔ ཨོཾ་པདྨ་ན་མ་ཨ་བྷི་ཥིཉྩ་ཧཱུ༔ དྲིལ་བུ་ཀརྨ་ཚེ་དཔག་མེད་པ་ཡབ་ཡུམ་གྱི་བྱང་སེམས་
བདུད་རྩིས་ལུས་ཁྱབ་པའི་ལྷག་མ་ཡར་ལུད་པ་ལས་དོན་གྲུབ་ཀྱིས་དབུ་བརྒྱན་པར་མོས། དྲིལ་བུ་གཏད་ལ། ཧྲཱིཿ འདུ་བྱེད་ཕུང་པོ་གནས་དག་པའི༔ ཉོན་མོངས་
ཕྲག་དོག་སྦྱང་བྱེད་པ༔ བྱ་བ་གྲུབ་པའི་ཡེ་ཤེས་ཀྱིས༔ སྐལ་ལྡན་འདི་ལ་དབང་བསྐུར་རོ༔ ཨོཾ་ཀརྨཱ་ན་མ་ཨ་བྷི་ཥིཉྩ་ཨཱཿ འཁོར་ལོར་བུདྡྷ་ཚེ་དཔག་མེད་
པ་ཡབ་ཡུམ་གྱི་བྱང་སེམས་བདུད་རྩིས་ལུས་ཁྱབ་པའི་ལྷག་མ་ཡར་ལུད་པ་རྣམ་སྣང་གིས་དབུ་བརྒྱན་པར་མོས། འཁོར་ལོ་གཏད་ལ༔ ཧྲཱིཿ གཟུགས་ཀྱི་ཕུང་པོ་གནས་
དག་པ༔ ཉོན་མོངས་གཏི་མུག་སྦྱངས་མཛད་པའི༔ ཆོས་ཀྱི་དབྱིངས་ཀྱི་ཡེ་ཤེས་ཀྱིས༔ སྐལ་ལྡན་འདི་ལ་དབང་བསྐུར་རོ༔ ཨོཾ་བུདྡྷ་ན་མ་ཨ་བྷི་ཥིཉྩ་ཨོཾ༔

དེས་ཕུང་པོ་ལྔ་གནས་བསྒྱུར་ཡེ་ཤེས་ལྔ་མངོན་དུ་བྱས། ཉོན་མོངས་པ་ལྔ་སྦྱངས་པ་ཡིན་ནོ། །བཟླས་ལུང་ནི། མདུན་གྱི་ཡེ་ཤེས་པའི་ཐུགས་ཀའི་སྔགས་ཕྲེང་ལས་
གཉིས་པ་ཆད། ཞལ་ནས་ཐོན་ཏེ་ཁྱེད་རང་རྣམས་ཀྱི་ཞལ་དུ་ཞུགས་སྙིང་ཀར་ཐིམ་པར་མོས་ཏེ་འདིའི་རྗེས་ཟློས༴ ཨོཾ་གུ་རུ་ཨ་ཡུ་སིདྡྷི་ཧཱུཾ་ཧྲཱིཿ ཨོཾ་ཨ་མ་ར་
ཎ་ཛི་ཝནྟི་ཡེ་སྭཱ་ཧཱ༔ ཨོཾ་ཨཱཿཧཱུཾ་བཛྲ་གུ་རུ་པདྨ་སིདྡྷི་པུཎྱེ་ཛྙཱ་ན་ཨ་ཡུ་སིདྡྷི་ཧཱུཾ་ཛ་ཛ༔ ལན་གསུམ་དང༌། དབྱངས་གསལ་ཡེ་དྷར་གྱིས་མེ་ཏོག་འཐོར་ལ་བརྟན་པར་བྱ། གཉིས་པ་ཐུན་མོང་
མ་ཡིན་པ་བུམ་དབང་གསང་དབང་ཤེས་རབ་ཡེ་ཤེས་ཀྱི་དབང་བཞིའི་དང་པོ་བུམ་དབང་ནི། བུམ་པ་ཚེ་དཔག་མེད་པའི་དཀྱིལ་འཁོར་རྫོགས་པའི་ཡེ་ཤེས་ཀྱི་བདུད་
རྩི་ལུས་ལ་ཁྱབ་དེས་སྒྲིབ་པ་སྦྱངས་ལུས་རྩའི་དཀྱིལ་འཁོར་ལྷ་རུ་གྱུར་པའི་ནུས་པ་ཐོབ་པར་མོས། བུམ་པ་ཐོགས་ལ༔ ཧྲཱིཿ སངས་རྒྱས་ཀུན་གྱི་སྐུ་ཡི་དབང་༔ ༔ 

༄༅།     །དཀྱིལ་འཁོར་བུམ་པའི་བསྐྱེད་རིམ་གྱིས ནུས་པའི་ཡེ་ཤེས་བདུད་རྩི་འདིས༔ སྐལ་ལྡན་ལུས་ལ་དབང་བསྐུར་རོ། ཨོཾ་གུ་རུ་ཨ་
ཡུ་སིདྡྷི་ཧཱུཾ་ཧྲཱིཿ ཨ་མ་ར་ཎ་ཛི་ཝནྟི་ཡེ་སྭཱ་ཧཱ༔ ཀཱ་ཡ་ཨ་བྷི་ཥིཉྩ་ཨཱོཾཿ སློབ་དཔོན་ཚེ་དཔག་མེད་པ་ཡབ་ཡུམ་གྱི་བྱང་སེམས་བྷནྡྷའི་སྐྱོགས་ཀྱིས་ལྕེ་ལ་དབབ་པ་
རྩ་གནས་ཁྱབ་པས་ངག་གི་སྒྲིབ་པ་སྦྱངས། ན་དཱ་མི་ཤིགས་པའི་གསུང་གི་ནུས་པ་ཐོབ་པར་མོས། བྷནྡྷའི་བཅུད་བྱིན་ལ། ཧྲཱིཿ སངས་རྒྱས་ཀུན་གྱི་གསུང་གི་
དབང་༔ དཀྱིལ་འཁོར་བྷནྤྷ་བཟླས་པའི་སྔགསཿ ནུས་པའི་ཡེ་ཤེས་བདུད་རྩི་ཡིས༔ སྐལ་ལྡན་ངག་ལ་དབང་བསྐུར་རོ༔ རྩ་སྔགས༔ ཝཀྐ་ཨ་བྷི་ཥིཉྩ་
ཨཱཿ ཡིད་ཀྱིས་རིག་མ་དང་ལྷ་སྔགས་ཆོས་ཀྱི་སྦྱོར་བས་ལྷན་ཅིག་སྐྱེས་དགའི་ཡེ་ཤེས་མཐོང་བས་ཡིད་ཀྱི་སྒྲིབ་པ་སྦྱངས། བདེ་བ་ཆེན་པོའི་ཡེ་ཤེས་ཀྱིས་ཐུགས་

ཀྱི་ནུས་པ་ཐོབ་པར་མོས། ཤེས་རབ་ཡེ་ཤེས་ཀྱི་དབང་བསྐུར་བ་ནི། ཨཱཿ སངས་རྒྱས་ཀུན་གྱི་ཐུགས་ཀྱི་དབང་༔ དཀྱིལ་འཁོར་ཟླ་གསང་ཏིང་འཛིན་གྱི༔ ནུས་པའི་
ཡེ་ཤེས་བདུད་རྩི་ཡིས༔ སྐལ་ལྡན་ཡིད་ལ་དབང་བསྐུར་རོ༔ རྩ་སྔགས། ཙིཏྟ་ཨ་བྷི་ཥིཉྩ་ཧཱུ༔ རིག་པ་ཅིའི་ངོ་བོ་ཡང་མ་གྲུབ་པའི་སྟོང་གསལ་རྗེན་པ་བརྗོད་
པ་དང་བྲལ་བའི་དོན་ལ་མཉམ་པར་འཇོག་པར་མཛོད། ཤེལ་སྙིང་ཁར་བཞག་ལ། ཧྲཱིཿ སངས་རྒྱས་ཀུན་གྱི་ཡེ་ཤེས་དབང་༔ དཀྱིལ་འཁོར་སྟོང་ཉིད་ཡེ་ཤེས་ཀྱི༔
ནུས་པའི་ཡེ་ཤེས་བདུད་རྩི་འདིས༔ སྐལ་ལྡན་ཡིད་ལ་དབང་བསྐུར་རོ༔ རྩ་སྔགས། ཙིཏྟ་ཨ་བྷི་ཥིཉྩ་ཧཱུཾ༔ དེའི་ངོ་བོ་སྤྲོས་པའི་མཐའ་ཐམས་ཅད་ལས་འདས་
པའི་ཐིག་ལེ་ཉག་གཅིག་ཆེན་པོར་ཅིར་ཡང་འཆར་དུ་རུང་ལ་གདང་གང་དུ་ཡང་མ་གྲུབ་པའི་རོལ་པ་ཆེན་པོ་དེ་ཉིད་བློ་ཡིད་དཔྱོད་འཛིན་པ་དང་བྲལ་བའི་དོན་ལ་ཞོག་

༄༅། །མཛོད། རིག་པའི་རྩལ་དབང་ལ་མེ་ལོང་བརྟན་ནས༔ ཨཱཿཕཊཿ ཨཱཿཕཊཿ ཨཱཿཕཊཿ ཧྲཱིཿ སེམས་ཉིད་རིག་པའི་ཆོ་འཕྲུལ་ནི༔ གསལ་
ལ་འགག་པ་མེད་པ་ཡི༔ བཏང་བཞག་འགྲོ་འོང་གནས་དང་བྲལ༔ མ་འགགས་ཆོས་ཉིད་ཡངས་པར་སྡོད༔ ས་མ་ཡཱ་ཨཱཿ དེས་གནས་ལུགས་སྐྱེ་འཆི་
དང་བྲལ་བའི་བདེན་པ་མངོན་སུམ་དུ་མཐོང་སྟེ་ཤེས་བྱའི་སྒྲིབ་པ་མ་ལུས་པར་སྦྱངས་བར་མོས། དེ་ནས་སླར་མདུན་གྱི་དཀྱིལ་འཁོར་གྱི་ལྷའི་སྐུ་ལས་རང་འདྲ་གཉིས་
པ་འཕྲོས་ཏེ་ཁྱོད་རང་རྣམས་ལ་ཐིམ་པས། ཕུང་ལྔ་ཡེ་ཤེས་ལྔར་གནས་བསྒྱུར་ཏེ་ལུས་ཚེ་མཆོག་བགྲེས་རྒུད་དང་བྲལ་བ་ཐོབ་པར་མོས། སྐུ་ཐོགས་ལ༔ ཨོཾ༔
སྐུ་ཡི་སྐུ་སྟེ་སྐུ་ལ་ཐིམ༔ ཕུང་པོ་ལྔ་ལ་རབ་ཏུ་ཐིམ༔ རྩ་སྔགས། ཀཱ་ཡ་ཨ་བྷི་ཥིཉྩ་ཨོཾ༔ དཀྱིལ་འཁོར་ལྷའི་ཞལ་ནས་སྔགས་ཀྱི་ཕྲེང་བ་འཕྲོས་ཏེ་ཁྱོད་རང་རྣམས་

ཀྱི་ངག་ལ་ཐིམ་པས་ངག་འགགས་པ་དང་བྲལ་བ་གསུང་དབྱངས་ཡན་ལག་དྲུག་ཅུ་ལ་མངའ་དབང་འབྱོར་བར་མོས། སྙིང་པོ་གཏད་ལ། ཨཱཿ གསུང་གི་གསུང་སྟེ་
གསུང་ལ་ཐིམ༔ ངག་གི་དབང་པོ་མཆོག་ལ་ཐིམ༔ རྩ་སྔགས། ཝཀྐ་ཨ་བྷི་ཥིཉྩ་ཨཱཿ བརྟེན་གཏོར་དཀྱིལ་འཁོར་གྱི་འཁོར་ལོ་རྫོགས་པའི་ཐུགས་ཀ་ནས་འོད་
ཟེར་བྱུང་བ་ཁྱོད་རང་རྣམས་ཀྱི་སྙིང་ཁར་ཐིམ་པས་སྣང་སྟོང་ཁམས་ཀྱི་ཚེ་བཅུད་བསྡུས་པ་ལ་རོལ་པས་ཡིད་དཔྱོད་མཚན་མ་བྲལ་བར་མོས། གཏོར་མ་ཐོགས་ལ། ཧཱུཾ༔
ཐུགས་ཀྱི་ཐུགས་ཏེ་ཐུགས་ལ་ཐིམ༔ རང་བྱུང་ཡེ་ཤེས་ཐུགས་ལ་ཐིམ༔ རྩ་སྔགས། ཙིཏྟ་ཨ་བྷི་ཥིཉྩ་ཧཱུཾ༔ ཚེ་ཡི་བཟའ་བའི་བཅུད་བླང་བས་བདེ་ཆེན་ཡེ་ཤེས་
འཕེལ་བར་མོས། རིལ་བུ་གཏད་ལ། ཧྲཱིཿ ཡེ་ཤེས་ལྷ་དང་འཇིག་རྟེན་ཚངས་པའི་བཅུད༔ སངས་རྒྱས་ཐུགས་རྗེའི་རྩ་བཅུད་སྨན་གྱི་རྒྱུ༔ རབ་འཕེལ་ཁམས་

༄༅། །ཀྱི་རྟེན་འབྲེལ་ཚེ་འཕེལ་བའི༔ བདེ་ཆེན་ལྷན་གཅིག་སྐྱེས་པའི་དབང་ཐོབ་ཤོག༔ ཨོཾ་བཛྲ་ཨ་ཡུ་ཥེ་ཨ་བྷི་ཥིཉྩཨོཾ༔ ཚེ་ཡི་བཏུང་བའི་
བཅུད་བླངས་བས། ཐབས་ལམ་གྱིས་ཚེ་བསྲིང་བའི་ནུས་པ་ཐོབ་པར་མོས༔ ཚེ་ཆང་བླུད་ལ། ཧྲཱིཿ འབྲུ་ཡི་ནུས་པ་ཆང་དུ་གྱུར་པ་ལྟརཿ སྨན་གྱི་ནུས་པའི་
ཡེ་ཤེས་བདུད་རྩི་འདི༔ སྔགས་ཀྱི་ནུས་པ་རྣམ་པར་གྲོལ་བར་བཤད༔ འཆི་མེད་གསང་སྔགས་ཐབས་ཀྱི་ལམ་ཡིན་ནོ༔ པུཎྱཻ་སིདྡྷི་ཨ་བྷི་ཥིཉྩ་ཧཱུཾ༔ དེས་རྩ་
བའི་དབང་དང་པོ་གྲུབ་བོ༔ དེ་ནས་རྩ་བའི་དབང་ཆོག་གཉིས་པ་འཆི་མེད་བདུད་རྩི་ཞུ་བའི་མཎྜལ་ཕུལ། གསོལ་བ་འདེབས་པ་ནི། ཀུན་མཁྱེན་མགོན་པོ་བདག་ལ་
དགོངས༔ བདག་ནི་མགོན་པོའི་རྗེས་འཇུག་གི༔ འཆི་མེད་ཚེ་ཡི་དཀྱིལ་འཁོར་དུ༔ སྐྱེ་འཆི་མེད་པའི་དབང་མཆོག་སྩོལ༔ ཞེས་གསོལ་བ་བཏབ་པས། སློབ་དཔོན་

གྱིས། ལེགས་འོང་བུ་ཁྱོད་སྐལ་པ་བཟང་༔ རྡོ་རྗེ་ཚེ་ཡི་དབང་སྦྱིན་གྱི༔ དད་དང་དམ་ཚིག་ཚུལ་བཞིན་གྱིས༔ དབང་དོན་བསྒྲུབ་པའི་ཚུལ་ཟུངས་ཤིག༔
ཅེས་གནང་བ་བྱིན་ཏེ། བུམ་པས་སྐུ་རྡོ་རྗེར་བྱིན་གྱིས་བརླབས་པའི་དབང་ནི། བུམ་པ་ཐོགས་ལ། ཧྲཱིཿ རྒྱལ་བའི་སྐུ་ལ་ཐུགས་རྗེ་ཡེ་ཤེས་རྒྱུན༔ སྐལ་ལྡན་བུ་ཡི་ལུས་
ལ་དབང་བསྐུར་བས༔ འཆི་མེད་ཚེ་ཡི་དབང་མཆོག་ཐོབ་ནས་ཀྱང་༔ སྐྱེ་འཆི་མེད་པའི་གོ་འཕང་མྱུར་ཐོབ་ཤོག༔ ཨོཾ་གུ་རུ་ཨ་ཡུ་སིདྡྷི་ཧཱུཾ་ཧྲཱིཿ ཨ་མ་ར་ཎ་སྶ
ཛི་ཝནྟི་ཡེ་སྭཱ་ཧཱཿ ཀཱ་ཡ་ཨ་བྷི་ཥིཉྩ་ཨོཾ༔ བྷན་དྷ་བྱང་སེམས་བདུད་རྩི་གསུང་རྡོ་རྗེར་བྱིན་གྱིས་བརླབས་པའི་དབང་ནི། བྷནྡྷ་ཐོགས་ལ། ཧྲཱིཿ རྒྱལ་བའི་
གསུང་གིས་ཐུགས་རྗེ་ཡེ་ཤེས་རྒྱུན༔ སྐལ་ལྡན་བུ་ཡི་ངག་ལ་དབང་བསྐུར་བས༔ འཆི་མེད་ཚེ་ཡི་དབང་མཆོག་ཐོབ་ནས་ཀྱང་༔ སྐྱེ་འཆི་མེད་པའི་གོ་འཕང་།

༄༅། །མངོན་གྱུར་ཤོག༔ རྩ་སྔགས། ཝཱཀྐ་ཨ་བྷི་ཥིཉྩ་ཨཱཿ གཏོར་མ་ཚེ་ཡི་ལྷའི་ངོ་བོ་ཐུགས་རྡོ་རྗེར་བྱིན་གྱིས་རླབས་པའི་དབང་ནི། གཏོར་མ་
ཐོགས་ལ། ཧྲཱིཿ རྒྱལ་བའི་ཐུགས་ལས་ཐུགས་རྗེ་ཡེ་ཤེས་རྒྱུན༔ སྐལ་ལྡན་བུ་ཡི་ཡིད་ལ་དབང་བསྐུར་བས༔ འཆི་མེད་ཚེ་ཡི་དབང་མཆོག་ཐོབ་ནས་ཀྱང་༔
སྐྱེ་འཆི་མེད་པའི་གོ་འཕང་མངོན་གྱུར་ཤོག༔ རྩ་སྔགས། ཙིཏྟ་ཨ་བྷི་ཥིཉྩ་ཧཱུཾ༔ ཚེ་རིལ་བརྟན་གཡོའི་དངས་བཅུད་ཀྱི་ངོ་བོ་ཡོན་ཏན་རྡོ་རྗེར་བྱིན་གྱིས་རླབས་པའི་
དབང་ནི། ཚེ་རིལ་གཏད་ལ། ཧྲཱིཿ རྒྱལ་བའི་ཡོན་ཏན་མཛད་པ་རྒྱ་ཆེ་ཡི༔ བཅུད་ལྡན་མྱོང་ཚད་རྣམ་གྲོལ་ཚེ་ཡི་རྫསཿ ཟག་མེད་མྱོང་བ་དོན་ལྡན་འཆི་མེད་
ཀྱི༔ རྫས་མཆོག་དམ་པའི་འཆི་མེད་དབང་ཐོབ་ཤོག༔ རྩ་སྔགས། སརྦ་གུརྱ་ཨ་བྷི་ཥིཉྩ་ཧཱུ༔ འཆི་མེད་ཀྱི་པཉྩ་ཨ་མྲྀ་ཏ་ཕྲིན་ལས་རྡོ་རྗེར་བྱིན་གྱིས་རླབས་པའི་

དབང་ནི། བདུད་རྩི་ཚེ་ཆང་གཏད་ལ། ཧྲཱིཿ རྒྱལ་བའི་ཕྲིན་ལས་མཐུ་སྟོབས་རླབས་ཆེ་བའི༔ པཉྩ་འཆི་མེད་དམ་པའི་བདུད་རྩི་ཆང་༔ ར་ས་ཡ་ནའི་འཆི་མེད་
བཅུད་ལྡན་གྱི༔ གོ་འཕང་དམ་པ་ཚེ་ཡི་དབང་ཐོབ་ཤོག༔ རྩ་སྔགས། སརྦ་ཀརྨ་ཨ་བྷི་ཥིཉྩ་ཧཱུ༔ དུདྨ་བཀྲ་ཤིས་ཚེ་འཕེལ་གྱི་རྫས་ཀྱི་དབང་ནི། ཧྲཱིཿ དུཪྺ་
ཚེ་ནི་འཕེལ་བར་གྱུར་པ་ཡི༔ རྡོ་རྗེ་སེམས་དཔའི་ཚེ་ནི་རབ་བསྒྲུབ་ནས༔ ཉོན་མོངས་སྐྱེ་ཤི་རྒྱུན་ཆད་གྱུར་པ་ཡི༔ བཀྲ་ཤིས་དེས་ཀྱང་ཚེ་ཡང་འཕེལ་གྱུར་
ཅིག༔ དེས་གྲུབ་བོ༔ དེ་ནས་རྩ་བའི་དབང་ཆོག་གསུམ་པ་ཡང་དག་གསང་བ་ལམ་གྱི་ཚེ་དབང་ཞུ་བའི་མཎྜལ་ཕུལ། གསོལ་བ་འདེབས་པ་ནི། ཨེ་མ༔
འདྲེན་པ་མཉམ་མེད་བཅོམ་ལྡན་འདས༔ ཡེ་ཤེས་ཚེ་བདག་དགོངས་སུ་གསོལ༔ དུས་མིན་འཆི་བའི་འཇིགས་པ་ཡིས༔ སྐྱབས་ཀྱི་མཆོག་ཏུ་བཟུང་བར་བགྱི༔

༄༅། །སྐྱེ་རྒས་ན་འཆིའི་ཆུ་བོ་ལས༔ བཅོམ་ལྡན་མགོན་པོས་བསྐྱབ་ཏུ་གསོལ༔ ཞེས་གསོལ་བ་བཏབ་པས། སློབ་དཔོན་གྱིས༔ ལེགས་སོ་དོན་གྱི་འབྲས་
བུ་མཆིས༔ འཆི་མེད་རྫོགས་པའི་བཅོམ་ལྡན་འདས༔ དྲན་པ་ཙམ་གྱིས་འཇིགས་པ་སྐྱོབས༔ སྒྲུབ་པའི་འཆི་མེད་རིག་འཛིན་གྱི༔ གྲལ་དུ་འགྲོ་འདོད་ཚུར་
ཤོག་ཅིག ཅེས་གསུངས། གསོལ་བ་འདེབས་པ་ནི། ཨེ་མ་ཡང་དག་བཅོམ་ལྡན་འདས༔ འཆི་མེད་དབང་པོ་ཉེ་བར་དགོངས༔ འཆི་མེད་གོ་འཕང་ཇི་ལྟར་བསྒྲུབ༔
བཅོམ་ལྡན་མགོན་པོས་བཤད་དུ་གསོལ༔ ཞེས་ཞུས་པས༔ སློབ་དཔོན་གྱིས། ཚེ་ནི་མི་ཉམས་འཕེལ་བའི་ཕྱིར་བསྐྱེད་བཟླས་ཆུ་བོའི་རྒྱུན་བཞིན་དང་༔ ཚེ་ནི་
མི་ནུབ་གསལ་བའི་ཕྱིར༔ ཉི་ཟླ་ལྟ་བུའི་རྫོགས་རིམ་དང་༔ ཚེ་ནི་མི་ཤིགས་བརྟན་པའི་ཕྱིར༔ རྡོ་རྗེ་ལྟ་བུའི་ཟུང་འཇུག་དང་༔ ཚེ་ནི་མི་འགྱུར་སྲ་བའི་ཕྱིར༔

གཡུང་དྲུང་ལྟ་བུ་རྒྱས་འདེབས་བྱ༔ ཚེ་འགུགས་ནི། མདའ་དར་གཡོབ་བཞིན། བདག་མདུན་གྱི་ཐུགས་ཀའི་འོད་ཟེར་འགུག་བྱེད་ལས་བྱེད་ཀྱི་ལྷ་གྲངས་མེད་པ་འཕྲོས་པས།
སངས་རྒྱས་བྱང་སེམས་ཀྱི་ཐུགས་རྗེ། འཇིག་རྟེན་ཁམས་ཀྱི་རྒྱལ་པོ་རྒྱལ་ཕྲན་གྱི་བསོད་ནམས། རང་གི་བླ་ཚེ་ཆད་ཉམས་ཡར་བ་ཀུན་དང་འཇིག་རྟེན་ཁམས་
ཀྱི་འབྱུང་བའི་བཅུད་རྣམས་བསྡུས་ལ་རང་གི་ཐུགས་ཀའི་སྙིང་པོ་ལ་ཐིམ་པར་བསྒོམ་ལ་རིག་པ་མ་ཡེངས་རྩེ་གཅིག་གིས་ཚིག་གསལ་བའི་ལམ་དུ་སེམས་གཞོལ་བ་ནི། ཧྲཱིཿ ཚེ་དཔག་མེད་
མགོན་ཐུགས་རྗེའི་ཟེར༔ ཚེ་བཅུད་འགུགས་པའི་ཕོ་ཉ་ནི༔ ལཱ་སྱ་དཀར་མོ་གྲངས་མེད་ཀྱི༔ ཕྱག་ན་ཚེ་དར་བུམ་པ་བསྣམས༔ སངས་རྒྱས་བྱང་སེམས་
ཐུགས་རྗེ་དང་༔ བླ་ཚེ་ཆད་ཉམས་ཡར་བ་དང་༔ འབྱུང་བ་བཅུད་ཀྱི་དྭངས་མར་བཅས༔ ལཱ་སྱ་དཀར་མོས་ཚེ་ཁུག་ཅིག༔ ཧྲཱིཿ ཚེ་དཔག་མེད་མགོན་

༄༅།     །ཐུགས་རྗེའི་ཟེརཿ ཚེ་བཅུད་འགུགས་པའི་ཕོ་ཉ་ནི༔ མཱ་ལེ་སྔོན་མོ་གྲངས་མེད་ཀྱི༔ ཕྱག་ན་ཚེ་དར་བུམ་པ་བསྣམསཿ སངས་
རྒྱས་བྱང་སེམས་ཐུགས་རྗེ་དང་༔ བླ་ཚེ་ཆད་ཉམས་ཡར་བ་དང་༔ འབྱུང་བ་བཅུད་ཀྱི་དྭངས་མར་བཅསཿ མཱ་ལེ་སྔོན་མོས་ཚེ་ཁུག་ཅིག ཧྲཱིཿ ཚེ་དཔག་
མེད་མགོན་ཐུགས་རྗེའི་ཟེརཿ ཚེ་བཅུད་འགུགས་པའི་ཕོ་ཉ་ནི༔ གིརྟི་དམར་མོ་གྲངས་མེད་ཀྱི༔ ཕྱག་ན་ཚེ་དར་བུམ་པ་བསྣམས༔ སངས་རྒྱས་བྱང་
སེམས་ཐུགས་རྗེ་དང་༔ བླ་ཚེ་ཆད་ཉམས་ཡར་བ་དང་༔ འབྱུང་བ་བཅུད་ཀྱི་དྭངས་མར་བཅས༔ གིརྟི་དམར་མོས་ཚེ་ཁུག་ཅིག༔ ཧྲཱིཿ ཚེ་དཔག་མེད་
མགོན་ཐུགས་རྗེའི་ཟེར༔ ཚེ་བཅུད་འགུགས་པའི་ཕོ་ཉ་ནི༔ ནིརྟི་ལྗང་མོ་གྲངས་མེད་ཀྱི༔ ཕྱག་ན་ཚེ་དར་བུམ་པ་བསྣམས༔ སངས་རྒྱས་བྱང་སེམས་

ཐུགས་རྗེ་དང་༔ བླ་ཚེ་ཆད་ཉམས་ཡར་བ་དང་༔ འབྱུང་བ་བཅུད་ཀྱི་དྭངས་མར་བཅས༔ ནིརྟི་ལྗང་མོས་ཚེ་ཁུག་ཅིག ཅེས་དང་། སླར་ཡང་སྐུའི་གནས་
ནས་འོད་ཟེར་གྲངས་མེད་པའི་སྣེ་ནས་མགྱོགས་མ་བཞིའི་ཚོགས་ཀྱི་གོང་ལྟར་བྱིན་རླབས་ཚེ་བསོད་འབྱུང་བའི་བཅུད་དང་བཅས་འགུགས་པར་སྒོམ༔ ཧྲཱིཿ ལོངས་
སྐུ་ཚེ་དཔག་མེད་མགོན་གྱིསཿ ཕོ་ཉ་མགྱོགས་མ་དཀར་མོའི་རིགས༔ ཐུགས་ཀྱི་སྤྲུལ་པ་འབུམ་ཕྲག་གིས༔ ཚེ་བསོད་འགུགས་པའི་ལས་མཛོད་ཅིག༔ ཧྲཱིཿ
ལོངས་སྐུ་ཚེ་དཔག་མེད་མགོན་གྱིས༔ ཕོ་ཉ་མགྱོགས་མ་སེར་མོའི་རིགས༔ ཡོན་ཏན་སྤྲུལ་པ་འབུམ་ཕྲག་གིས༔ ཚེ་བསོད་འགུགས་པའི་ལས་མཛོད་ཅིག༔
ཧྲཱིཿ ལོངས་སྐུ་ཚེ་དཔག་མེད་མགོན་གྱིས༔ ཕོ་ཉ་མགྱོགས་མ་དམར་མོའི་རིགས༔ གསུང་གི་སྤྲུལ་པ་འབུམ་ཕྲག་གིས༔ ཚེ་བསོད་འགུགས་པའི་ལས་

༄༅། །མཛོད་ཅིག༔ ཧྲཱིཿ ལོངས་སྐུ་ཚེ་དཔག་མེད་མགོན་གྱིསཿ ཕོ་ཉ་མགྱོགས་མ་ལྗང་མོའི་རིགས༔ ཕྲིན་ལས་སྤྲུལ་པ་འབུམ་ཕྲག་
གིས༔ ཚེ་བསོད་འགུགས་པའི་ལས་མཛོད་ཅིག༔ དེ་ནས་སྒོ་མ་བཞི་བསྐུལ་པ་ནི། ཧྲཱིཿ ཡེ་ཤེས་ཚེ་ཡི་ཕོ་ཉ་མོ༔ ལྕགས་ཀྱུ་དཀར་མོ་གྲངས་མེད་ཀྱིས༔ ཕྱག་
ན་ལྕགས་ཀྱུ་ཤེལ་བུམ་བསྣམས༔ འཁོར་འདས་ཀུན་གྱི་ཚེ་དྲོངས་ཤིག༔ ཧྲཱིཿ ཡེ་ཤེས་ཚེ་ཡི་ཕོ་ཉ་མོ༔ ཞགས་པ་སེར་མོ་གྲངས་མེད་ཀྱི༔ ཕྱག་ན་
ཞགས་པ་གསེར་བུམ་བསྣམས༔ འཁོར་འདས་ཀུན་གྱི་ཚེ་དྲོངས་ཤིག༔ ཧྲཱིཿ ཡེ་ཤེས་ཚེ་ཡི་ཕོ་ཉ་མོ༔ ལྕགས་སྒྲོག་དམར་མོ་གྲངས་མེད་ཀྱིས༔ ལྕགས་
སྒྲོག་རཱ་གའི་བུམ་པ་བསྣམས༔ འཁོར་འདས་ཀུན་གྱི་ཚེ་དྲོངས་ཤིག༔ ཧྲཱིཿ ཡེ་ཤེས་ཚེ་ཡི་ཕོ་ཉ་མོ༔ དྲིལ་བུ་ལྗང་མོ་གྲངས་མེད་ཀྱིས༔ དྲིལ་བུ་ཨིནྡྲའི་

བུམ་པ་བསྣམས༔ འཁོར་འདས་ཀུན་གྱི་ཚེ་དྲོངས་ཤིག༔ ཧྲཱིཿ ཚེ་བདག་རིགས་ལྔའི་འོད་ཟེར་གྱིས༔ སངས་རྒྱས་བྱང་སེམས་ཐུགས་རྗེའི་ཚེ༔ རྒྱལ་
བ་རིགས་ལྔའི་ཚེ་ཁུག་ཅིག བླ་ཚེ་ཆད་ཉམས་ཡར་བ་གསོས༔ ཧྲཱིཿ ཚེ་བདག་རིགས་ལྔའི་འོད་ཟེར་གྱིས༔ རྒྱལ་པོ་འགྲོ་བའི་བསོད་ནམས་ཚེ༔ རྒྱལ་
བ་རིགས་ལྔས་ཚེ་ཁུག་ཅིག བླ་ཚེ་ཆད་ཉམས་ཡར་བ་གསོ༔ ཧྲཱིཿ ཚེ་བདག་རིགས་ལྔའི་འོད་ཟེར་གྱིས༔ འབྱུང་བ་བཅུད་ཀྱི་དྭངས་མར་བཅས༔
རྒྱལ་བ་རིགས་ལྔའི་ཚེ་ཁུག་ཅིག བླ་ཚེ་ཆད་ཉམས་ཡར་བ་གསོས༔ ཨོཾ་བཛྲ་གུ་རུ་པདྨ་སིདྡྷི་པུཎྱཻ་ཛྙཱ་ན་ཨ་ཡུ་སིདྡྷི་ཧཱུཾ་ཛཿ ཨོཾ་ཚེ་བྷྲཱུཾཿ གཡུ་བྷྲཱུཾཿ གཡུ་
ཚེ་བྷྲཱུཾཿ ཨ་ཡུ་ཛྙཱ་ན་གཡུ་ཚེ་བྷྲཱུཾཿ དང་པོ་ཚེ་མི་ཉམས་ཤིང་འཕེལ་བ་ཆུ་བོ་ལྟ་བུའི་དབང་ནི༔ བུམ་པ་ཐོགས་ལ། ཧྲཱིཿ བུམ་པ་འཆི་མེད་ཚེ་ཡི་དཀྱིལ་འཁོར་ཏེ༔

༄༅། །ལྷ་བསྒོམ་བཟླས་པ་སྔགས་ཀྱི་ཐུགས་རྗེའི་ཆུས༔ སྐལ་ལྡན་སྒོ་གསུམ་འཆི་མེད་སྐུར་སྨིན་ནས༔ འཆི་མེད་ཚེ་ཡི་དབང་མཆོག་ཐོབ་པར་
ཤོག༔ ཨོཾ་བཛྲ་གུ་རུ་པདྨ་སིདྡྷི་པུཎྱ་ཛྙཱ་ན་ཨ་ཡུ་སིདྡྷི་ཧཱུཾ་ཛཿ ཀཱ་ཡ་ཨ་བྷི་ཥིཉྩ་ཨོཾ༔ གཉིས་པ་ཚེ་མི་ནུབ་ཅིང་གསལ་བར་བྱེད་པ་ཉི་ཟླ་ལྟ་བུའི་དབང་ནི༔ བྷནྡྷ་
བདུད་རྩི་གཏད་ལ། ཧྲཱིཿ དམར་ཆ་ཤེས་རབ་ཉི་མ་དང་༔ དཀར་ཆ་ཐབས་ཀྱི་ཟླ་བའི་རྒྱུན༔ རྒྱུ་རྐྱེན་ལྷན་སྐྱེས་ཡེ་ཤེས་ཀྱི༔ འཆི་མེད་ཚེ་ཡི་དབང་ཐོབ་ཤོག༔
རྩ་སྔགས། ཝཱཀྐ་ཨ་བྷི་ཥིཉྩ་ཨ གསུམ་པ་ཚེ་མི་ཤིགས་བརྟན་པའི་ཕྱིར་རྡོ་རྗེ་ལྟ་བུའི་ཟུང་འཇུག་གི་དབང་ནི༔ རྡོ་རྗེ་སྙིང་ཁར་བཞག་ལ། ཧྲཱིཿ ཀུན་རྫོབ་བྱང་ཆུབ་
སེམས་ཀྱི་ས་བོན་ནི༔ རླུང་སེམས་དབྱེར་མེད་མི་འགྱུར་མི་ཤིགས་པའི༔ རྡོ་རྗེའི་ལྟ་བུའི་འཆི་མེད་སྲོག་ཐོབ་ནས༔ སྐྱེ་འཆི་མེད་པའི་གོ་འཕང་མངོན་གྱུར་

ཤོག༔ རྩ་སྔགས། ཙིཏྟ་ཨ་བྷི་ཥིཉྩ་ཧཱུཾ༔ བཞི་པ་ཚེ་མི་འགྱུར་བ་སྲ་བའི་ཕྱིར་གཡུང་དྲུང་ལྟ་བུའི་དབང་ནི། སྣ་ཚོགས་རྡོ་རྗེ་སྙིང་ཁར་བཞག་ལ། ཧྲཱིཿ བྱང་ཆུབ་སེམས་
ནི་མི་འགྱུར་སྐྱེ་འཆི་བྲལ༔ འཆི་མེད་གཡུང་དྲུང་ཐོབ་པའི་གོ་འཕང་ནི༔ རང་བྱུང་མ་འགགས་འགྱུར་མེད་རྡོ་རྗེའི་ཚེ༔ འཕོ་འགྱུར་མེད་པའི་དབང་མཆོག་
མངོན་གྱུར་ཤོག༔ རྩ་སྔགས། སརྦ་དྷརྨ་གནྡྷེ་ཨ་བྷི་ཥིཉྩ་ཧྲཱིཿ ཚེ་རིལ་སྦྱིན་ལ། ཧྲཱིཿ འབྱུང་ལྔའི་སྙིང་པོ་བཅུད་ཀྱི་དྭངས་མའི་རྫས༔ བཅུད་ཀྱི་ཁམས་གསོ་
ཁམས་ཀྱིས་ཚེ་འཕེལ་བའི༔ འཆི་བ་མེད་པའི་ཐོགས་མེད་རྫ་ས་མཆོག་འདི༔ དཔག་མེད་ཚེ་ཡི་མྱོང་གྲོལ་ལོངས་སྤྱོད་སྦྱིན༔ རྩ་སྔགས། སརྦ་ཨ་ཡུ་སིདྡྷི་ཨ་
བྷི་ཥིཉྩ་ཧཱུ༔ ཚེ་ཆང་ནི་བདུད་རྩི་སྦྱིན་ལ། ཧྲཱིཿ དངོས་པོའི་ལོངས་སྤྱོད་རོ་ནུས་བཅུད་ལྡན་ཡང་༔ ཟག་བཅས་རྣམ་པར་གྲོལ་བར་ཡོངས་ལ་བཤདཿ ར་ས་ཡ་

༄༅། །ནའི་བཅུད་ཀྱི་འཆི་མེད་ཀྱི༔ རྣམ་པར་གྲོལ་བའི་འཆི་མེད་བདུད་རྩི་སྦྱིན་རྩ་སྔགས། སརྦ་པཉྩ་ཨ་བྷི་ཥིཉྩ་ཧཱུ༔ དེས་གྲུབ་བོ།། ༈
དེ་ནས་རྩ་གསུམ་ལས་བཀའ་རྒྱ་ཅན་གྱི་ཚེ་དབང་གཉིས་འདི་རྒྱུད་འཛིན་མ་གཏོགས་པ་ལ་མི་སྐུར་བ་ཕྱག་ལེན་ཡིན་ཕྱིར་སློབ་མ་བསལ་ནས་དེ་ནས་དྲག་པོའི་སྒོ་ནས་
ཚེ་སྒྲུབ་པ་ནི། ཇི་སྐད་དུ། རྡོ་རྗེ་སྙིང་པོ་ལས་བྱུང་བའི༔ ཡེ་ཤེས་མཆོག་གི་ཚེ་ཡི་ལྷ༔ རྗེས་འཇུག་ཚེ་ལ་མངའ་བརྙེས་ཕྱིར༔ པདྨ་བདག་གིས་འདི་
ལྟར་སྨྲ༔ སྙིགས་མར་མི་དགེས་ཚེ་ཐུང་བས༔ དགེ་བའི་ཆོས་སྤྱོད་ཚེ་སྒྲུབས་ཤིག༔ ཅེས་གནང་ཞིང་། སྙིགས་མའི་དུས་ངན་སྔར་བསགས་ཀྱི་ལས་ཚན་
ཆེ་ཞིང་། ད་ལྟའི་ལས་ཀྱང་མི་དགེ་ཁོ་ནར་སྤྱོད་པའི་ཕྱིར་དཀར་ཕྱོགས་རྣམས་འགྲིབ་ཅིང་ནག་ཕྱོགས་འཕེལ་བས་དེའི་རྐྱེན་གྱིས་གློ་བུར་དུ་འཆི་བ་མང་ཞིང་། ཆོས་

མཐུན་རྣམས་ལའང་དམ་སྲི་ཁ་ལུད་པས་གློ་བུར་ཧུར་ཐུམ་རྒོད་པས་དེ་དག་འདུལ་བའི་གཉེན་པོར་ཆས་ཤིང་ཚེ་གེགས་སེལ་བ་ལ་བསྔགས་པ་ཡིན་ཏེ། དེའི་དུས་
སུ་པདྨ་ངའི་བྱིན་རླབས་མྱུར་ལ་ཤུགས་དྲག་པར་འོང་ངོ་ཞེས་ཞལ་གྱིས་བཞེས་པ་དང་། མཆོག་ཏུ་ཕྱི་རབས་ཚེ་སྒྲུབ་ནི༔ ཚེ་ཡི་བར་ཆད་ཞི་བ་དང་༔ ཚེ་ཡི་
དངོས་གྲུབ་ཐོབ་པའི་ཐབས༔ འཆི་མེད་པདྨའི་ཚེ་བཅུད་འདི༔ རྗེས་འཇུག་བརྩེ་བས་སྐྱོངས་ཕྱིར་གདམས ཞེས་རྡོ་རྗེ་སྙིང་པོའི་བཙས་སུ་སྦས་པ་འདི་ཉིད་
ཞུ་བའི་ཕྱིར་དུ་མཎྜལ་ཕུལ། གསོལ་བ་འདེབས་པ་ནི། ཨེ་མ་མགོན་པོ་ཐུགས་རྗེ་ཅན༔ དུས་མཐར་གློ་བུར་ཚེ་ཐུང་ན༔ བཅོམ་ལྡན་དེ་ལ་སྐྱབས་པ་གང་༔
སྐྱོབས་པའི་གདམས་པ་སྩལ་དུ་གསོལ༔ ཞུས་པས། སློབ་དཔོན་གྱིས༔ ཧོ༔ ཚེ་ལ་བར་ཆད་བཟློག་པ་དང་༔ ཚེ་ཡི་གེགས་དང་འཕྲང་སེལ་བ༔ ཡི་དམ་དྲག་

༄༅། །པོ་རྩལ་ལ་ཟུངས༔ ཚེ་བཅུད་ཚེ་ཡི་མགོན་པོར་ལོངསཿ ཡེ་ཤེས་དབབ་པ་ནི། སྐད་ཅིག་གི་པད་ཉི་དྲེགས་པའི་གདན་གྱི་སྟེང་དུ་གུ་རུ་དྲག་
པོ་ཞལ་གཡས་དཀར་བ་གཡོན་ལྗང་བ། དབུས་དམར་བ། སྤྱན་གསུམ་གསུམ་དང༌། མཆེ་བ་བཞི་བཞི་ལྡན་པ་ཕྱག་དྲུག་གི་དང་པོ་གཉིས་རྡོ་རྗེ་དང་ཐོད་
ཁྲག བར་མ་གཉིས་རྡོ་རྗེའི་ཐོ་ལུམ། ལྕགས་སྡིག ཐ་མ་གཉིས། བསྐལ་པའི་མེ་དཔུང་དང་། ལྕགས་ཕུར་བསྣམས་པ། བྱུགས་པའི་རྩེ་གསུམ།
བགོ་བའི་གོས་གསུམ། འདོགས་པའི་རྒྱན་གཉིས་དང་ཕྱག་རྒྱ་དྲུག་གིས་བརྒྱན་པ་ལ། རྡོ་རྗེ་ཕག་མོ་མཐིང་ནག་གྲི་གུག་དང་ཐོད་ཁྲག་འཛིན་པ་ཕྱག་རྒྱ་དྲུག་
དང་གཟིག་ཤམ་གྱིས་ཀླུབ་པ་དང་སྦྱོར་བ་གསལ། སློབ་མའི་དད་པའི་ཤུགས་བསྐྱེད་པ་དང་བདག་མདུན་གྱི་ཐུགས་ཀའི་འོད་ཟེར་གྱིས་ཡེ་ཤེས་པ་སྤྱན་དྲངས་ཏེ་

ཐིམ། ཧྲཱིཿ ཆོས་དབྱིངས་རྒྱལ་བའི་སྲས་འཁོར་སྐུ་གསུང་ཐུགས༔ ཡོན་ཏན་མཛད་ཕྲིན་ཐུགས་རྗེ་ཚེ་ཡི་ལྷ༔ བདག་སོགས་འགྲོ་ལ་དངོས་གྲུབ་སྩོལ་བའི་
ཕྱིར༔ མ་ཐོགས་མྱུར་དུ་གནས་འདིར་གཤེགས་སུ་གསོལ༔ བཛྲ་ས་མ་ཡ་ཛ་ཛཿ བརྟན་པར་བྱ། ཁྱེད་རང་རྣམས་གུ་རུ་དྲག་པོ་ཞལ་གསུམ་ཕྱག་དྲུག་པར་སྒོམ་
པའི་ཐུགས་ཀར་ཡེ་ཤེས་པ་ཚེ་དཔག་མེད་ཚོན་གང་བ་དེའི་ཐུགས་ཀར་སྣ་ཚོགས་རྡོ་རྗེ་རྒྱ་གྲམ་སྟེང་འོག་གཉིས་ཀྱི་བར་དུ་ཉི་ཟླའི་གའུ་ཁ་སྦྱར་བའི་ནང་ཐུགས་སྲོག་
དྭངས་མའི་ཐིག་ལེ་རིག་པ་འཕོ་འགྱུར་བྲལ་བ་ཧྲཱིཿདམར་པོ་དང་ཀུན་རྫོབ་ཚེའི་ངོ་བོ་ཨཱཿདཀར་པོ། སྲོག་གི་ངོ་བོ་ནི་ལྗང་གུ་མར་མེ་ལྟར་གནས་ཤིང་། དབང་
བསྐུར་བས་འཁོར་འདས་ཚེ་བཅུད་ཀྱི་ནུས་པ་ཐམས་ཅད་བསྡུས་ཏེ་ཚེ་རྟེན་འབྲུ་གསུམ་ལ་ཐིམ་སྟེ། སྣང་སྟོང་ཟུང་འཇུག་གི་ཁམས་ནས་ཚེ་ཉམས་པ་གསོས། གས་

༄༅། ། །པ་སྲུབས། འཐོར་བ་བསྡུས། བཀའ་ཡི་ལྷ་མ་སྲིན་སྡེ་བརྒྱད་ཀྱི་འཕྲོག་པ་ཐམས་ཅད་བསྡུས་ཏེ་སོར་ཆུད་རྡོ་རྗེ་གསུམ་གྱི་ངོ་བོ་དོན་དམ་
མི་ཤིགས་པའི་ཚེ་མཆོག་ཚེ་འདི་ཉིད་ལ་གྲུབ། ཀུན་རྫོ་བ་སྐྱེ་འཆི་བྲལ་བ་ཚེ་དབང་རིག་འཛིན་གྱི་སྐལ་བ་ད་ལྟ་ནས་མངོན་དུ་གྱུར་པར་མོས། བུམ་པ་ཐོགས་ལ༔ ཕྱི་
ལྟར་དྲག་པོའི་བུམ་པ་ན༔ ནང་ལྟར་འཆི་མེད་ཡེ་ཤེས་བཅུད༔ མྱོང་ནས་བར་ཆད་ཀུན་ཞི་ནས༔ ཚེ་ཡི་དངོས་གྲུབ་བཅུད་ལོངས་ཤིག༔ ཨོྃ་ཨཱཿཧཱུཾ་ཨརྩིག་
ནེརྩིག་ན་མོ་སོགས། ཕཊ༔ ཨོཾ་ཨ་མ་ར་ཎི་ཛཱི་ཝན་ཏི་ཡེ་སྭཱ་ཧཱ༔ ཀ་ཡ་ཨ་བྷི་ཥིཉྩ་ཨོཾཿ བྷནྡྷ་བདུད་རྩི་བྱང་སེམས་ཀྱི་ངོ་བོས་རྩ་རླུང་གཏུམ་མོ་ལ་དབང་བར་
མོས། བྷནྡྷ་བདུད་རྩི་གཏད་ལ། ཧྲཱིཿ བསྐྱེད་པ་ལྷ་ཡི་ས་བོན་མཆོག༔ ཕུང་པོ་སྨིན་ཅིང་བདུད་རྩིའི་བཅུད༔ གསང་བ་ལས་བྱུང་འདི་གྲོལ་བས༔ སྤྲུལ་པ་

ལོངས་སྐུར་གྲོལ་བར་ཤོག༔ ཨོཾ་ཨཱཿཧཱུཾ༔ ཨརྩིག་སོགས། ཨ་ཧཱུཾ་ཧཱུཾ་ཕཊ༔ རྩ་སྔགས། ཝཱཀྐ་ཨ་བྷི་ཥིཉྩ་ཨཱཿ ཁྱེད་རང་དཀྱིལ་འཁོར་གྱི་བདག་པོའི་ང་རྒྱལ་
དང་རིག་མ་པདྨ་གར་གྱི་དབང་ཕྱུག་མའི་ངོ་བོར་སྙོམས་པར་ཞུགས་པས་དགའ་བ་བཞིའི་ཡེ་ཤེས་མངོན་དུ་བྱས་པས་ཐབས་ལམ་གྱིས་ཚེ་བསྲིང་བའི་མོས་པས། ཤེས་
རབ་ཡེ་ཤེས་ཀྱི་དབང་ནི། ཧྲཱིཿ རྒྱལ་བ་ཐམས་ཅད་ཀློང་སྡུད་པའི༔ དབྱིངས་ཀྱི་ཤེས་རབ་ཡེ་ཤེས་རྒྱུན༔ དགའ་བཞི་རྟོགས་པའི་ཡེ་ཤེས་རྒྱུད་གྲོལ་ནས༔ འཆི་
མེད་མངོན་དུ་གྱུར་པར་ཤོག༔ ཨོཾ་ཨཱཿཧཱུཾ་ཨརྩིག༔༴ ཕཊ༔ མུ་ཏྲ་གླུ་ནྱ་ཨ་བྷི་ཥིཉྩ་ཧཱུ༔ རིག་པ་ཡེ་ནས་འཕོ་འགྱུར་གྱིས་དབེན་པ་དག་མངོན་དུ་གྱུར་པས།
མ་དག་པའི་སྒོ། དག་པའི་ཡེ་ཤེས་ཀྱི་ངོ་བོར་གནས་གྱུར་པས་ལྷུན་གྲུབ་ཀྱི་རང་མདངས་མངོན་དུ་བྱས། གཞོམ་ཞིག་བྲལ་བ་རྒྱལ་བ་ཐམས་ཅད་དང་རོ་གཅིག་

༄༅། །ཏུ་གྱུར་པར་དམིགས། ཚིག་དབང་ནི༔ མེ་ལོང་ཤེལ་གཏད་ལ༔ ཨཱཿཕཊཿ ཨ་ཨ་ཨཱཿ ཨ་ཨཿ ཨཱཿ ཚིག་གིས་སྤྲོས་པའི་མཐའ་
གཅོད་པས༔ དོན་གྱི་སྐྱེ་མེད་མཐོང་བར་གྱིས༔ སྤྲོས་པ་བློ་ཡིས་མ་བཅིངས་བར༔ དོན་གྱིས་འགགས་མེད་མཐོང་བར་གྱིསཿ རེ་དོགས་གཉིས་འཛིན་ཀུན་
ཕྲོལ་ལ༔ སྐྱེ་འཆི་གཉིས་མེད་རྟོགས་པར་གྱིསཿ ཨ་ཨ་ཨཱཿ ཨ་ཨ་ཨཱཿཕཊ༔ རྨ་བྱའི་མདོངས་གཏད་ལ༔ ཧྲཱིཿཨཱཿ ངོ་བོ་རང་མདངས་ཆུ་ཟླ་བཞིན༔ ཆུ་
ཡི་སྒྲོན་མེའི་མཁའ་ལ་སྣང་༔ རང་མདངས་རྩ་ལ་སྣང་དབྱེར་མེད་དུ༔ བརྩོན་པ་མཆོག་གི་རྣལ་འབྱོར་པ༔ བདེ་ཆེན་འཕོ་བ་ཆེན་པོར་འགྲུབ༔ ཨ་ཕཊ༔
དེས་གྲུབ་བོ༔ དེ་ནས་ཚེ་སྒྲུབ་ཉི་ཟླའི་གའུ་ནི། དེ་ནས་ཕྱི་རབས་རྗེས་འཇུག་ཐ་དག་གི་ཚེ་ཡི་བར་ཆད་བཟློག་ཅིང་། འཕེལ་བ་ལ་བསྔགས་པ་དབང་ཆེན་ཚེ་

སྒྲུབ་སྟེ། དབང་ཆེན་བར་ཆད་བཟློག་ཅིང་ཚེ་ཡང་འཕེལ༔ ཞེས་དང༌། སྤྲོས་པ་ཆེན་པོའི་རྣལ་འབྱོར་དག༔ གངས་ཁྲོད་འགྲིམས་པའི་ཆ་རྐྱེན་ཡིན༔
བཞེས་རྡོ་རྗེ་སྙིང་པོའི་ཆོས་ཀྱི་ཡན་ལག་ཏུ་བཞག་སྟེ། ཁྱད་པར་དུ་ཨོཾ་རྒྱན་རིན་པོ་ཆེ་མཆིམས་ཕུར་དྲེགས་པ་ཟིལ་གནོན་གྱི་ཏིང་ངེ་འཛིན་ལ་བཞུགས་པ་གཟའ་ཀླུ་
རྒྱལ་གསུམ་གྱིས་མ་བཟོད་དེ། རྫུ་བག་གིས་ཆོས་རྒྱལ་ཆེན་པོ་བསླུས་ཏེ་དམ་ལ་མ་ཐོག་པའི་ཕྱིར། དེ་དག་གི་སྦྱོར་བས་ཚེ་སྲོག་ལ་འཚེ་བ་སྐྱོབས་ཕྱིར་ཏེ། ད་
ལྟའི་དུས་སུ་ཡང་གསང་གདམས་པ་འདི༔ དམིགས་པའི་ཁ་བསྒྱུར་སོ་སོའི་གཟེར་ཐེབས་ན༔ རྩོལ་བ་ཅན་གྱིས་བདག་གཞན་དོན་ཆེན་འགྲུབ༔ ཞེས་གསུང་
པའི་སྨིན་བྱེད་ཀྱི་ཆེད་དུ་མཎྜལ་ཕུལ། གསོལ་བ་འདེབས་པ་ནི། ཨེ་མ་བླ་མ་རིན་པོ་ཆེ༔ བདག་ཅག་སྐལ་ལྡན་རྣལ་འབྱོར་ལ༔ ཚེ་ཡི་དངོས་གྲུབ་ཐོབ་

༄༅། །པའི་ཕྱིར༔ འཆི་མེད་ཚེ་ཡི་དངོས་གྲུབ་ཀྱི༔ གདམས་པ་རིན་ཆེན་བདག་ལ་སྩོལ༔ ཞུས་པས། སློབ་དཔོན་གྱིས། རྡོ་རྗེ་སྙིང་པོའི་དཀྱིལ་
འཁོར་དུ༔ རྟ་མཆོག་རོལ་པའི་བཅུད་བླངས་ནས༔ ཚེ་ཡི་གེགས་སེལ་ཚེ་བསྒྲུབ་ཅིང་༔ དཔག་མེད་དཀྱིལ་འཁོར་ཚེ་ལ་ཞུགསཿ ཡེ་ཤེས་དབབ་པ་ནི། སྐད་
ཅིག་གིས་པད་ཉི་དྲེགས་པ་བསྣོལ་བའི་སྟེང་དུ་དཔལ་རྟ་མཆོག་རོལ་པ་ཁྲོ་གཏུམ་བཟོད་པར་དཀའ་བའི་ཉམས་ཅན་དུ་གསལ་ཞིང་སློབ་དཔོན་གཉིས་ཀའི་ཐུགས་ཀའི་
ཧྲཱིཿཡིག་ལས་འོད་ཟེར་འཕྲོས་པས་བདེ་ཆེན་པདྨ་འོད་འོག་མིན་ཆོས་ཀྱི་དབྱིངས་ལ་བཞུགས་པའི་བདེ་བར་གཤེགས་པ་ཐམས་ཅད་ཀྱི་བྱིན་ནུས་དང༌། འཁོར་འདས་
ཀྱིས་བསྡུས་པའི་ཚེ་ཡི་ངོ་བོ་ཐམས་ཅད་ཐིམ་པར་བསྒོམས། ཧྲཱིཿ ཆོས་དབྱིངས་དགོངས་པ་རང་གསལ་གྱི༔ སྐྱེ་མེད་ཆོས་སྐུའི་ཚེ་དབང་སྩོལ༔ འགག་

མེད་མཚན་དཔེའི་སྐུར་སྣང་བའི༔ འགག་མེད་ལོངས་སྐུའི་ཚེ་དབང་སྩོལ༔ གང་འདུལ་མཛད་པ་ཕྲིན་ལས་སྐུ༔ ཚད་མེད་སྤྲུལ་སྐུའི་ཚེ་དབང་སྩོལ༔ ཞི་
བས་གདུལ་དཀའ་དྲག་པོའི་སྐུ༔ རྟ་མཆོག་རོལ་པའི་ཚེ་དབང་སྩོལ༔ བཛྲ་ས་མ་ཡཱ་ཛ་ཛཿ དེ་ལྟར་ཡེ་ཤེས་དབབ་པ་དེ་ཉིད་བརྟན་པར་བྱ་བ་ནི༔ སུ་པྲ་ཏིཥྛ་བཛྲ་ཡེ་སྭཱ་ཧཱ༔
བུམ་དབང་ནི། བུམ་པ་ཐོགས་ལ། ཧྲཱིཿ རྟ་མཆོག་རྔམ་པའི་བུམ་པ་ནི༔ འཆི་མེད་ཚེ་ཡི་བཅུད་ཀྱིས་བལྟམས༔ སྐལ་ལྡན་ལུས་དབང་ལྷ་ཡི་བསྐུར༔ འཆི་མེད་
ཚེ་ཡི་སྐུར་སྨིན་ནོ༔ ཨོཾ་ཧྲཱིཿབཛྲ་ཀྲོ་ཏ་ཧྱ་གྲི་ཝ་ཧུ་ལུ་ཧུ་ལུ་ཌཱཀྐི་ནི་ཧཱུཾ་ཕཊ༔ ཨོཾ་ཨ་མ་ར་ཎི་ཛཱི་ཝནྟི་ཡེ་སྭཱ་ཧཱ༔ ཀཱ་ཡ་ཨ་བྷི་ཥིཉྩ་ཨོཾཿ གསང་དབང་ནི། བྷནྡྷ་བདུད་
རྩི་གཏད་ལ། ཧྲཱིཿ དབང་ཆེན་ཐབས་ཤེས་གསང་བའི་རྒྱུན༔ འཆི་མེད་ཚེ་ཡི་བཅུད་ཀྱིས་བལྟམསཿ སྐལ་ལྡན་ངག་དབང་སྔགས་ཀྱི་སྐུརཿ འཆི་མེད་ཚེ་

༄༅། །ཡི་སྐུར་སྨིན་ནོ༔ རྩ་སྔགས། ཝཱཀྐ་ཨ་བྷི་ཥིཉྩ་ཨཱཿ ཡིད་ཀྱི་རིག་མ་ལ་སྦྱོར་བའི་ཤེས་རབ་ཡེ་ཤེས་ཀྱི་དབང་ནི༔ ཧྲཱིཿ ཤེས་རབ་ཡེ་ཤེས་ལས་བྱུང་
བའི༔ དགའ་བཞི་འཆི་མེད་བཅུད་ཀྱིས་བལྟམས༔ སྐལ་ལྡན་ཡིད་དབང་ཆོས་ཀྱི་སྐུ༔ འཆི་མེད་ཚེ་ཡི་སྐུར་སྨིན་ནོ༔ རྩ་སྔགས། ཙིཏྟ་ཨ་བྷི་ཥིཉྩ་ཧཱུ༔ ཛྙཱ་
ན་གུ་ཧྱ་ཨ་བྷི་ཥིཉྩ་ཧི རིག་པ་ཚིག་དབང་ནི། མེ་ལོང་གཏད་ལ། ཧཱི ཚིག་གི་བདུད་རྩི་རྣ་དབང་རེག་བྱས་མྱོང་༔ དོན་དམ་ཚིག་གིས་མི་མཚོན་གང་ཤར་སྐྱོངས༔
སྐྱེ་མེད་ཤར་ཆ་འགག་མེད་རང་གྲོལ་སྐྱོངས༔ རྩོལ་མེད་མ་ཡེངས་འཁོར་ཡུག་ལམ་དུ་ཁྱེརཿ དོན་དམ་སྐྱེ་འཆི་གཉིས་མེད་ས་ཟུངས་ཤིག༔ མེ་ཏོག་འཐོར༔ དེས་
གྲུབ་བོ།། ༈ དེ་ནས་རྡོ་རྗེའི་ཚེ་རྒྱས་གདབ་པ་ལ། དམིགས་པ་འདི་བཞིན་མཛོད། འཁོར་འདས་ཀྱི་ཚེ་བཅུད་ཐ་དག་གི་དྭངས་མ་འབྲུ་བཞི་འབྲུ་གསུམ་

ཡིན་ནམ་སྙམ་དཔྱོད་པོ་ལ་ཐིམ། ཡེ་ཤེས་སེམས་དཔའ་ཚེ་དཔག་མེད་ཀྱི་ཐུགས་ཀའི་ཉི་ཟླའི་གའུ་ཁ་སྤྱོད་སྣ་ཚོགས་རྡོ་རྗེ་རྒྱ་གྲམ་གྱི་རྩེ་མོ་ལ་ཨཱཿ་ལི་ཀཱ་ལིའི་ཕྲེང་བས་
བཅིངས་ཏེ་ཅིས་ཀྱང་མི་ཤིགས་པར་གྱུར་པའི་རྩེར་རྟ་མགྲིན་ཕྲ་མོ་བཞུགས་ཏེ་བསྲུང་བ་དང་། རང་ཉིད་དྲག་པོར་གྱུར་པའི་ཕྱི་རོལ་ཐམས་ཅད་བསྲུང་བའི་འཁོར་
ལོ་འབྱམས་ཀླས་པར་གྱུར་ཏེ་ཚེ་ཡི་བར་ཆད་བསྲུང་བཟློག་གི་ལས་མཛད་པར་མོས་ཤིག ཧྲཱིཿ སེམས་ཀྱི་ཚེ་བདག་དབྱིངས་ཕྱུག་མཿ འཁོར་འདས་སྲོག་ཚེ་
མཁའ་བཅུད་བཅས༔ དབྱིངས་ཕྱུག་སེམས་སུ་རྒྱས་གདབ་བོ༔ ཧྲཱིཿ ཤ་ཡི་ཚེ་བདག་སངས་རྒྱས་སྤྱན༔ འཁོར་འདས་ཤ་ཚེ་ས་བཅུད་བཅས༔ སྤྱན་
མའི་ཁམས་སུ་རྒྱས་གདབ་བོ༔ དྷཱི༔ ཁྲག་གི་ཚེ་བདག་མཱ་མ་ཀི༔ འཁོར་འདས་ཁྲག་ཚེ་ཆུ་བཅུད་བཅས༔ མ་ཀིའི་ཁམས་སུ་རྒྱས་གདབ་བོ༔ ཧྲཱིཿ

༄༅། ། །དྲོད་ཀྱི་ཚེ་བདག་གོས་དཀར་མོ༔ འཁོར་འདས་དྲོད་ཚེ་མེ་བཅུད་བཅས༔ གོས་དཀར་ཁམས་སུ་རྒྱས་གདབ་བོ༔ ཧྲཱིཿ དབུགས་
ཀྱི་ཚེ་བདག་དམ་ཚིག་སྒྲོལ༔ འཁོར་འདས་དབུགས་ཚེ་རླུང་བཅུད་བཅསཿ དམ་ཚིག་སྒྲོལ་མ་རྒྱས་གདབ་བོ༔ ཨོཾ༔ གཏི་མུག་རྟོག་པའི་གནས་ཡུལ་ཀུན༔
བྷུདྡྷ་ཚེ་དཔག་མེད་ལ་ཐིམ༔ ཞེ་སྡང་རྟོག་པའི་གནས་ཡུལ་ཀུན༔ རྡོ་རྗེ་ཚེ་དཔག་མེད་ལ་ཐིམ༔ ང་རྒྱལ་རྟོག་པའི་གནས་ཡུལ་ཀུན༔ རཏྣ་ཚེ་དཔག་མེད་
ལ་ཐིམ༔ འདོད་ཆགས་རྟོག་པའི་གནས་ཡུལ་ཀུན༔ པདྨ་ཚེ་དཔག་མེད་ལ་ཐིམ༔ ཕྲག་དོག་རྟོག་པའི་གནས་ཡུལ་ཀུན༔ ཀརྨ་ཚེ་དཔག་མེད་ལ་ཐིམ༔
དུག་ལྔ་ཡེ་ཤེས་ལྔ་ཡི་དངོས༔ སྐྱེ་འཆི་མེད་པའི་སྐུ་ཐོབ་ཤོག༔ ཧྲཱིཿ མ་བཅོས་སྐྱེ་མེད་རྡོ་རྗེའི་ཚེ༔ འགག་མེད་རང་གྲོལ་གཡུང་དྲུང་ཚེ༔ གཉིས་མེད་

ཚེ་ཡི་ལུ་གུ་རྒྱུད༔ མི་ཤིགས་རྡོ་རྗེའི་ཚེ་གཡང་ཁུག༔ ཧྲཱིཿ མ་རྩོལ་ཡེངས་མེད་རྡོ་རྗེའི་ཚེ༔ འཁོར་ཡུག་རོལ་པའི་གཡུང་དྲུང་ཚེ༔ གཉིས་མེད་ཚེ་ཡི་ལུ་
གུ་རྒྱུད༔ མི་ཤིགས་རྡོ་རྗེའི་ཚེ་གཡང་ཁུག ཧྲཱིཿ རྟོག་ཆད་རང་གྲོལ་རྡོ་རྗེའི་ཚེ༔ རོལ་པའི་གདེངས་ཐོབ་གཡུང་དྲུང་ཚེ༔ གཉིས་མེད་ཚེ་ཡི་ལུ་གུ་རྒྱུད༔
མི་ཤིགས་རྡོ་རྗེའི་ཚེ་གཡང་ཁུག༔ སློབ་དཔོན་མགོན་པོ་ཚེ་དཔག་མེད་པར་གྱུར་པའི་ཕྱག་ན་སྣ་ཚོགས་རྡོ་རྗེ་བསྣམས་པ་གནས་ལྔར་བཞག་པ་ཙམ་གྱིས་ལུས་རྡོ་རྗེའི་
གོ་ཁྲབ་ཀྱིས་ཞུན་ཐེབས་པའི་རྣམ་པ་ཅན་དུ་གྱུར་པའི་མོས་པ་མཛོད། ཨོཾ༔ དང་པོ་ཆོས་ཀྱི་དབྱིངས་ཀྱི་རྒྱ༔ གཉིས་པ་ཐབས་དང་ཤེས་རབ་རྒྱ༔ གསུམ་
པ་སྐུ་གསུང་ཐུགས་ཀྱི་རྒྱ བཞི་པ་ཡེ་ཤེས་བཞི་ཡི་རྒྱ༔ ལྔ་པ་སངས་རྒྱས་རིགས་ལྔའི་རྒྱ༔ དྲུག་པ་ཐུབ་པ་དྲུག་གི་རྒྱ༔ བདུན་པ་སངས་རྒྱས་རབ་བདུན་

༄༅། །རྒྱ༔ ཕྱག་རྒྱ་བདུན་གྱིས་རྒྱས་བཏབ་བོ༔ བྷྲཱུཾ་བཛྲ་རཀྵ་རཀྵ༔ ཚེ་མི་ཤིགས་པ་རྡོ་རྗེ་ལྟ་བུར་གྱུར་ཅིག༔ མི་འགྱུར་བ་གཡུང་དྲུང་
ལྟ་བུར་གྱུར་ཅིག༔ མི་ནུབ་པ་རྒྱལ་མཚན་ལྟ་བུར་གྱུར་ཅིག ཚེ་སྲོག་རྡོ་རྗེའི་བྲག་ལྟར་སྲ་ཞིང་བརྟན་ལ་ཡུན་རིང་དུ་གནས་པར་གྱུར་ཅིག ཚེ་དབང་དུ་གྱུར་
ཅིག༔ དབང་དངོས་གྲུབ་ཏུ་གྱུར་ཅིག༔ སྐྱེ་འཆི་མེད་པ་ཟུང་འཇུག་ཚེ་ཡི་རིག་འཛིན་མངོན་དུ་ཐོབ་པར་གྱུར་ཅིག ཅེས་རྡོ་རྗེ་དང་ཚེ་མདའ་གནས་ལྔར་རྒྱ་གྲམ་དུ་བཞག་གོ།
དོན་དམ་པའི་ཀློང་དུ་ཚེ་སྦ་བ་ནི། དེ་ལྟ་བུར་བསྐྱེད་ཅིང་དམིགས་པའི་ཆོས་དེ་དག་ཀྱང་དམིགས་པ་མཚན་མར་གྲུབ་པ་དང་བྲལ་བའི་དོན་དམ་མི་ཤིགས་པའི་ཚེ་
མཆོག་བདེ་སྟོང་མཆོག་ཏུ་མི་འགྱུར་བའི་ངང་དུ་མཉམ་པར་ཞོག མི་འགྱུར་ཅིས་ཀྱང་མི་ཤིགས་པ༔ སྟོང་པའི་གོ་ཆ་བླ་ན་མེད༔ མཚན་མའི་སྤྱོད་ཡུལ་ཀུན་

བཅོམ་ནས༔ ཐམས་ཅད་ཀུན་ལས་རྒྱལ་བར་གནས༔ མ་བྱུང་མི་གནས་འདུས་མ་བྱས༔ ཆོས་ཀྱི་དབྱིངས་སུ་ཚེ་སྦས་པས༔ སངས་རྒྱས་ཀྱིས་ཀྱང་གཟིགས་
མི་འགྱུར༔ བཛྲ་ཀ་ཝ་ཙཱ་རཀྟ་ཧཱུཾ༔ ཞེས་བརྗོད་དོ།། དེས་འཆི་མེད་ཚེ་ཡི་སྐོར་གྱི་སྨིན་བྱེད་ཀྱི་རིམ་པ་རྣམས་ལེགས་པར་གྲུབ་བོ༔ དེ་ཡན་གྱིས་སྐོར་ཚོ་ཆེན་པོ་
ལྔ་རུ་བཞུགས་པའི་སྨིན་བྱེད་ཀྱི་དངོས་གཞིའི་རིམ་པ་རྣམས་མཐར་ཕྱིན་ཏེ། གསུམ་པ་རྗེས་མཐའ་བརྟེན་གྱི་རིམ་པ་ལ་དྲག་པོ་ཡེ་ཤེས་རབ་འབར་ལས་བྱུང་བའི་
གསང་སྔགས་དབང་བཞིའི་མཐའ་བརྟེན་སྐལ་ལྡན་ཤིང་རྟ་ཞེས་བྱ་བ་སྐུར་བ་ལ་བཞི། མཆོག་གི་སྐལ་ལྡན་འགྲོ་དོན་བཅུད་ལེན་ལ༔ གསང་སྔགས་དབང་གི་
མཐའ་བརྟེན་མན་ངག་བཞི༔ མངའ་གསོལ་ལུང་བསྟན་དབུགས་དབྱུང་གཟེང་བསྟོད་པའི༔ ཞེས་གསུངས་པའི་ཕྱིར། དང་པོ་མངའ་གསོལ་བ་ནི། མཆོག་

༄༅།     །གི་གང་ཟག་ཚེ་འདིའི་ཞེན་པ་ཆོད་ཅིང་བྱང་ཆུབ་སེམས་གཉིས་འབྱོང་བ། ཐེག་དགུའི་མཛོད་འཛིན་པ་གསང་སྤྱོད་བརྟུལ་ཞུགས་ལ་དབང་
འབྱོར་ཞིང་དམ་ཚིག་ལ་རྩེ་གཅིག་ཏུ་གཞོལ་བའི་གང་ཟག་ཁྱད་པར་པདྨ་དྲག་པོའི་གདམས་ཟབ་ཀྱི་མཛོད་ལ་དབང་འབྱོར་བའི་གང་ཟག་དག་ལ་ནི་མངའ་གསོལ་བའི་
མཆོག་བསྟན་པའི་རྩེ་མོ་གསང་བའི་ཡང་གསང་བ་གང་གི་ཆོས་མི་ནུབ་པའི་རྒྱལ་མཚན་ཆེན་པོའི་དཔའ་རྟགས་ཀྱི་ཆས་ཧེ་རུ་ཀའི་བརྟུལ་ཞུགས་སྦྱིན་པ་ཉིད་དེ། མཆོག་
གི་གང་ཟག་སྐལ་ལྡན་རེ་རེ་ཙམ༔ ཡོངས་རྫོགས་ཧེ་རུ་ཀ་རུ་མངའ་གསོལ་ཕྱིར༔ ཧེ་རུ་ཀ་ཡི་ཆོས་ཀྱི་མཆོག་དབང་བསྐུར༔ ཞེས་གསུངས་པའི་ཧེ་རུ་ཀའི་
ཆས་དབང་བསྐུར་བས་སྐབས་ཏེ་ལེགས་པར་གསན་པར་ཞུ། འོ་ན་ནམ་མཁའ་དང་མཉམ་པའི་སེམས་ཅན་ཐམས་ཅད་རྣམ་མཁྱེན་རྫོགས་པའི་སངས་རྒྱས་ཀྱི་གོ་

འཕང་རིན་པོ་ཆེ་ཐོབ་པར་བྱ། དེའི་ཆེད་དུ་གསང་སྔགས་ཀྱི་དབང་ཟབ་མོ་རབ་ཏུ་གུས་པས་ཉན་དགོས་ཏེ། བཅོམ་ལྡན་འདས་ཀྱི་ཞལ་ནས། ལེགས་པར་
ཉོན་ལ་ཡིད་ལ་ཟུངས་ཤིག ཅེས་གསུངས། ཇི་ལྟར་བསྟན་པ་ནི། དགེ་བ་དྲི་མེད་ཟླ་བའི་མདོ་ལས། རྒྱལ་བའི་སྲས་པོ་ཤེས་རབ་ཆེ། །ཆོས་འདོད་
པར་ནི་གྱུར་པ་རྣམས། །དམ་པའི་ཆོས་ནི་ཚོལ་བ་ན། །སྐྱོ་བ་བསྐྱེད་པར་མི་བྱའོ། །ཞེས་གསུངས། ཡོན་ཏན་ནི། བྱམས་པའི་སྒྲའི་མདོ་ལས། གང་
གིས་སངས་རྒྱས་ཇི་སྙེད་ཞིང་དག་ལ། །རིན་ཆེན་བདུན་གྱི་ཡོངས་སུ་བཀང་ནས་ཀྱང༌། །དགའ་རབ་སེམས་ཀྱིས་རྒྱལ་ལ་ཕུལ་བ་དང་། །གང་གི་སེམས་
ཅན་གཅིག་ལ་ཚིག་བཅད་བྱིན། །རིན་ཆེན་སྦྱིན་པ་ཤིན་ཏུ་རྒྱ་ཆེ་དེས། །ཚིགས་བཅད་བྱིན་པས་སྙིང་རྗེ་བསྒྲུབ་པ་དེའི། །ཆར་ཡང་མི་ཕོད་གྲངས་སུ་ཡང་

༄༅། །མ་ཡིན་ནོ། །ཞེས་གསུངས། མདོ་སྡེ་ངེས་ལེགས་ལས། སུས་ཆོས་མཐོང་བ་དེས་ནི་སངས་རྒྱས་མཐོང་། །ཞེས་གསུངས།
པདྨ་ཉིང་གུར་ལས། ཟབ་མོའི་དོན་ལ་ཐོས་བསམ་བསྒོམ་གསུམ་ནི། །དམ་དུ་བཅས་ཏེ་ཡེངས་བ་མེད་པར་སྐྱོངས། །ཞེས་གསུངས་པས་དེ་ལ་ཐེག་པ་སྤྱིའི་
རྣམ་བཤད་ཀྱང༌། ལང་ཀར་གཤེགས་པ་ལས། ཇི་སྲིད་འདུ་ཤེས་ཡོད་ཀྱི་བར། །ཐེག་པའི་མཐའ་ལ་ཐུགས་པ་མེད། །ཅེས་གསུངས་ཀྱང་བསྡུ་ན། ཀྲྀ་
ཡ་དཔུང་བཟང་གི་རྒྱུད་ལས། རྒྱུ་དང་འབྲས་བུ་ཐེག་པ་སོགས། །ཐེག་པ་རྣམ་པ་གཉིས་ཡིན་ཏེ། །ཕ་རོལ་ཕྱིན་པའི་ཐེག་པ་དང༌། །རྡོ་རྗེའི་ཐེག་པ་བླ་
ན་མེད། །ཅེས་གསུངས། ཐེག་པའི་ཁྱད་པར་ནི། བཀོད་པ་ཆེན་པོ་ལས། སོར་བཞག་ལོག་ལྟ་གྲུབ་མཐའི་ཁྱད། །ཕྱི་པ་ནང་པ་སྐྱབས་འགྲོའི་ཁྱད།།

ཉན་ཐོས་རང་རྒྱལ་བླ་མའི་ཁྱད། །ཐེག་པ་ཆེ་ཆུང་སེམས་བསྐྱེད་ཁྱད། །སྔགས་དང་མཚན་ཉིད་ལྷ་ཡི་ཁྱད། །ཀྲི་ཡ་ཡོ་ག་ལྟ་སྤྱོད་ཁྱད། །གསང་སྔགས་ཕྱི་
ནང་རྫས་ཀྱི་ཁྱད། །མ་ཧཱ་ཨ་ནུ་བསྐྱེད་རྫོགས་ཁྱད། །ཐེག་བརྒྱད་ཨ་ཏི་བློ་འདས་ཁྱད། །ཅེས་གསུངས་པ་ལྟར་ཐེག་པའི་རིམ་པ་ལྟ་སྤྱོད་རྟགས་ལ་ཁྱད་པར་
ཡོད་པ་ལགས། ད་ལྟའི་ལྟ་སྤྱོད་ནི་སོ་སོའི་གཞུང་ལས་གསལ་ལ། རྟགས་ནི། དང་པོ་དགེ་བསྙེན་ལ་གོས་དཀར་པོ་དང་། དགེ་ཚུལ་ལ་རབ་ཏུ་བྱུང་བའི་
རྟགས་དང་། བསྙེན་རྫོགས་འདུལ་འཛིན་ལ་ཆོས་གོས་རྣམ་གསུམ་གསང་སྔགས་ཐུན་མོང་ལ་སྔགས་ཀྱི་ཆས་དང༌། རྒྱུད་སྡེ་གོང་མ་ལ་ཧེ་རུ་ཀའི་ཆས་སོགས་
ཐེག་པ་དང་ལྟ་སྤྱོད་རྟགས་མ་འཛོལ་བར་མཛད་པ་ལགས། དེ་ལྟར་ཐེག་པ་སྣ་ཚོགས་གཅིག་ཏུ་མ་ངེས་པ་ནི། བདེ་ཆེན་རྩ་བའི་རྒྱུད་ལས། མོས་པ་དུ་མའི་

༄༅།     །སེམས་ཅན་ལ། །སྤྱོད་པ་སྣ་ཚོགས་སྟོན་མཛད་ཅིང་། །སྣ་ཚོགས་ཐབས་ཀྱི་གདུལ་བྱ་ལ། །ཐབས་ནི་སྣ་ཚོགས་སྟོན་པ་ཡིན། །
ཞེས་གསུངས། བྱེ་བྲག་ཏུ་འབྲས་བུ་གསང་སྔགས་འབྱུང་བའི་དུས་དང༌། སྟོན་པ་དང༌། བསྟན་པ་དང༌། རྟགས་ཚད་དང་བཞིའོ། །དང་པོ་དུས་ནི།
འདུས་རྒྱུད་ལས། རྫོགས་ལྡན་དང་པོ་བྱ་བའི་རྒྱུད། །གསུམ་ལྡན་གཉིས་པ་སྤྱོད་པའི་རྒྱུད། །གཉིས་ལྡན་གསུམ་པ་རྣལ་འབྱོར་རྒྱུད། །རྩོད་ལྡན་བཞི་
པ་བླ་མེད་དོ། །ཞེས་ད་དུས་བླ་མེད་ཀྱི་འདུལ་བའི་སྐབས་སུ་ལགས། སྟོན་པ་སྔགས་ཀྱི་སྐུར་བཞེངས་པ་ནི། རྣམ་སྣང་མངོན་བྱང་ལས། ལྷ་མོ་ཅུང་ཟད་
འཛུམ་པའི་ཞལ། །འོད་ཀྱི་དཀྱིལ་འཁོར་འདོམ་གང་བ། །མཚུངས་མེད་སྐུ་ནི་རབ་ཏུ་དྭངས། །དེ་ནི་ཤཱཀྱ་ཐུབ་པའི་ཡུམ། །ཞེས་དང༌། རྡོ་རྗེ་རྩེ་མོ་

ལས། ལྷ་མོ་རྡོ་རྗེ་ཅ་ཅོ་སྒྲོགས། །པུས་འཁྱུད་རང་གི་ལྷ་མོ་ནི། །དེ་ཡི་གློ་ལ་མགོ་བསྒྱུར་ཞིང༌། །འཛུམ་བཅས་ཀུན་ཏུ་བལྟ་བ་སྟེ། །བཅོམ་ལྡན་འདས་
ཀྱི་ཕྱག་ལ་འཇུས། །ཞེས་གསུངས། གསུམ་པ་ནི། དཔལ་མཆོག་དང་པོ་ལས། དེ་ཡི་ལག་ན་རྡོ་རྗེ་ཆེ། །མདའ་ནི་གསོར་བ་རབ་བརྩོན་པ། །
མཉེས་པའི་ཕྱག་ནི་གཡོན་འཁྱུད་དེ། །ཞེས་གསུང་། གསུམ་པ་བསྟན་པ་ནི། དཔལ་ཀ་ལ་ཙཀྲའི་ཏནྡར། གདོལ་པ་སྨྱིག་མཁན་ལ་སོགས་པ། །
མཚམས་མེད་ལྔ་ནི་བྱེད་པ་རྣམས། །སྔགས་ཀྱི་སྦྱོར་བ་རྗེས་སྤྱད་ན། །སྐྱེ་བ་འདི་ལ་སངས་རྒྱས་འགྱུར། །ཞེས་གསུངས། བཞི་པ་རྟགས་ཇི་ལྟར་འཛིན་
ན༑ དམ་པ་རྣམས་ནི་རྟེན་འབྲེལ་ལུས་ལ་བསྒྲིགས་ན་རྟོགས་པ་སེམས་ལ་འཆར། ཞེས་གསུངས། འདུས་པའི་རྒྱུད་ལེའུ་དྲུག་པ་ལས། གཟུགས་ནི་ཐོར་

༄༅། །གཙུག་དབུ་རྒྱན་འཆང་། །ལོངས་སྐུ་ཆེན་པོའི་ཁ་དོག་འདྲ། །ཆོ་ག་བཞིན་དུ་ཐམས་ཅད་བྱ། །སྔགས་ཀྱི་སྡོམ་པས་ཀུན་ཏུ་བསྡོམས།།
སྡོང་པོ་རྩ་བ་འབྲས་བུ་རྣམས། །བཟའ་དང་བཅའ་བ་ཐམས་ཅད་སྤྱོད། །ཅེས་གསུངས། ཡང་ཁ་ཅིག་གིས་སློབ་དཔོན་ལས་གཞན་གྱི་མི་རིག་གོ་སྙམ་ན།
གོང་དུ༴ ཆོ་ག་བཞིན་དུ་ཐམས་ཅད་བྱ། །ཞེས་གསོལ་བ་ལགས། འཁོར་ལ་ཤིན་ཏུ་གལ་ཆེ་བ་ནི། རྗེ་མི་འགྱུར་རྡོ་རྗེའི་ལུང་བསྟན་ལས། འཁོར་དུ་
དཀར་ཆས་ལྕང་ལོ་ཅན། །རབ་ཏུ་མང་བ་འབྱུང་བར་འགྱུར། །ཞེས་གསུངས། རཏྣ་གླིང་པའི་ལྡང་ལྷ་ཕྱི་མའི་ལུང་བསྟན་ལས། མགོ་ཟླུམ་མདོ་ཡི་བསྟན་
པ་དར། །ལྕང་ལོ་སྔགས་ཀྱི་གྲུབ་ཐོབ་འབྱུང༌། །ཞེས་གསུངས་པས། སྔགས་ལ་ལྕང་ལོ་ཤིན་ཏུ་དགོས་པར་གསུངས་པ་ལགས། ལུང་བསྟན་བཀའ་རྒྱ་

མ་ལས། བྱེད་ཚུལ་ཆ་ལུགས་རྣམ་འགྱུར་འདི་ལྟ་སྟེ། །ལུས་ནི་ཚུལ་ཁྲིམས་ཆ་ལུགས་དགུ་ལྡན་ཏེ། །སྨད་དཀྲིས་སྟོད་གཡོགས་བེར་སོགས་འཇའ་ཚོན་རིས།།
གདེངས་ཐབས་གཡང་ལུགས་ཟུར་ཕུད་རྒྱན་ལྔས་སྤྲས། །ཐོད་ཆིངས་ཅོད་པཎ་ཕུར་ཚར་རིན་ཆེན་ཏོག །དེ་ལྟར་ཞྭ་གོས་རྟག་ཏུ་བརྟེན་བྱས་ན། །སྣང་བ་
ཐམས་ཅད་དབང་དུ་འདུ་བ་དང༌། །སྐྱེ་འགྲོ་ཟིལ་གྱིས་གནོན་པའི་རྟེན་འབྲེལ་ཡོད། །ཅེས་དང་ཡང་། འདི་ལྟར་ཆས་ལྡན་རྣལ་འབྱོར་ཚེ་རིང་ཞིང༌། །བསྟན་
པ་འཕེལ་འགྱུར་སློབ་རྒྱུད་ཟམ་མི་ཆད། །ཨུ་རྒྱན་དགོངས་པ་རྫོགས་པའི་རྟེན་འབྲེལ་དང༌། །ཞེས་སོགས་མང་ངོ༌། །དགོངས་པ་ཟངས་ཐལ་ལས། གསང་
བའི་རྒྱ་རྟགས་རང་གི་སྤྱི་གཙུག་ཏུ། །རལ་པའི་ཐོར་ཅོག་རྡོ་རྗེ་རྩེ་དགུའི་དབྱིབས། །བླ་མའི་བྱིན་རླབས་བསྒྲུབ་ཆེན་སྨན་དང་རྫས། །རྒྱུན་དུ་བཅངས་པའི་

༄༅། །ཡོན་ཏན་བསམ་མི་ཁྱབ། །སྤྱི་གཙུག་བདེ་བ་ཆེན་པོའི་དོན་མཚོན་རྟགས། །རལ་པ་རྡོ་རྗེའི་དབྱིངས་སུ་བསྒྲེངས་པ་ཡི། །གསང་
སྔགས་རྡོ་རྗེ་ཐེག་པའི་རྒྱལ་མཚན་བསྒྲེངས། །ཆོས་ཀྱི་དབྱིངས་སུ་སྐལ་ལྡན་བསྒྲོད་པའི་རྟགས། །རང་གི་བླ་མའི་བྱིན་རླབས་རྫས་བཅངས་པས། །དངོས་
གྲུབ་ཀུན་འབྱུང་རྡོ་རྗེ་སློབ་དཔོན་དང༌། །མོས་གུས་དད་པས་མི་འབྲལ་གཅིག་ཏུ་འགྲོགས། །གཉིས་མེད་དོན་རྟོགས་རོལ་པ་ཆེན་པོའི་རྟགས། །རྟོགས་འདི་
དྲན་རེག་མོས་གུས་གདུང་ཤུགས་བསྐྱེད། །རྒྱ་འདི་འཆང་ཞིག་སྐལ་ལྡན་རིགས་ཀྱི་བུ། །འདི་ཉིད་གང་དུ་གནས་པའི་ས་ཕྱོགས་དེར། །སངས་རྒྱས་བསྟན་
པའི་སྙིང་པོ་དེ་ན་གནས། །ཞེས་གསུངས། ཁྱད་པར་དུ་ཧེ་རུ་ཀའི་ཆས་དྲུག་ནི། བརྟགས་གཉིས་ལེའུ་དྲུག་པ་ལས། བསྒོམ་པ་པོ་ཡི་རྣམ་འཛིན་པ། །

རྣ་བ་དག་ལ་རྣ་ཆ་བཟང་། །སྤྱི་བོར་འཁོར་ལོ་རྣམ་པར་འཛིན། །ལག་པ་དག་ལ་ལག་གདུབ་ཉིད། །རྐེད་པ་ལ་ཡང་སྐེ་རག་ཉིད། །རྐང་པ་དེ་བཞིན་རྐང་
གདུབ་བོ། །ལག་པའི་རྩ་བ་དཔུང་རྒྱན་ཉིད། །མགྲིན་པར་རུས་པའི་ཕྲེང་བ་ཉིད། །ཅེས་དང༌། སངས་རྒྱས་ལྔ་ཡི་ཐོད་པ་རྣམས། །རྣལ་འབྱོར་སྤྱོད་
པ་རྣམ་པར་འཛིན། །ཐོད་པ་སོར་ལྔ་པ་ཡི་ཚད། །བྱས་པས་ཅོད་པཎ་འཛིན་པར་བྱས། །ཞེས་དང་། ཐལ་བ་སྐྲའི་མཆོད་ཕྱིར་ཐོགས་སོ། །ཞེས་པ་ནི་
པ་རུས་རྒྱན་ནོ། །གྲགས་པ་རྒྱལ་མཚན་གྱི་ཞལ་ནས། དེ་ཡང་རྡོ་རྗེའི་བྲིས་སྐུའམ། གླེགས་བམ་བཅུག་ལ། ཞེས་གསུངས། བདེ་མཆོག་རྩ་བའི་རྒྱུད་
ལས། ཕ་རོལ་ཕྱིན་པའི་རྒྱན་དྲུག་སོགས། །ཞེས་གསུངས་པའི་དོན་ནི། རུས་རྒྱན་སྦྱིན་པ། སྐེ་རག་ཚུལ་ཁྲིམས། རྣ་རྒྱན་བཟོད་པ། མགུལ་རྒྱན་

༄༅། །བརྩོན་འགྲུས། མགོ་རྒྱན་བསམ་གཏན། ཐལ་བ་དང་མཆོད་ཕྱིར་ཐོགས་པ་ནི་ཤེས་རབ་བོ། །བརྟགས་གཉིས་ལེའུ་དྲུག་པ་ལས།།
སྤྱི་བོར་འཁོར་ལོ་མི་བསྐྱོད་པ། །རྣ་ཆའི་བདག་ཉིད་འོད་དཔག་མེད། །མགུལ་གྱི་ཕྲེང་བ་རིན་ཆེན་དབང་། །གདུ་བུ་རྣམ་པར་སྣང་མཛད་དོ། །སྐེ་རག་
ལ་ནི་དོན་ཡོད་གནས། །ཁ་ཊྭཱཾ་ཀ་གཟུགས་ཤེས་རབ་སྟེ། །ཐབས་ཀྱི་གཟུགས་ནི་ཅང་ཏིལ་ཉིད། །ཅེས་གསུངས་པའི་ཐེག་པའི་རྟགས་ཆས་དེ་ལྟ་བུར་དམ་
པ་རྣམས་ཀྱི་མཛད་པའི་ཕྱིར། ཡིད་གཉིས་དང་མ་གུས་པ་མི་འཚལ་བ་ལགས། མཁའ་འགྲོ་སྡོམ་པའི་རྒྱུད་ལས། མ་ཤེས་པ་དང་བག་མེད་པ། །མི་གུས་
པ་དང་ཉོན་མོངས་པ། །བརྗེད་ངས་དྲན་པ་མི་གསལ་བ། །འདི་དྲུག་དམ་ཚིག་ཉམས་པའི་རྒྱུ། །ཞེས་གསུངས། རྡོ་རྗེ་རྩེ་མོ་ལས། ཐེ་ཚོམ་དང་ནི་

སོམ་ཉི་དང་། །བཀའ་བཞིན་དུ་ནི་མི་བྱེད་པ། །དད་པ་མེད་ཅིང་འགྲུབ་མི་འགྱུར། །ཞེས་གསུངས། དེ་ལྟར་ཡིན་ཅིང་དད་གུས་དང་ལྡན་པ། འདུས་
པའི་རྒྱུད་ལས། ཆོས་ཉིད་ལ་ནི་ཞུགས་གྱུར་ཅིང་། །བླ་མ་ལ་གུས་ཡོད་གྱུར་ན། །འགྲུབ་འགྱུར་འདི་ལ་ཐེ་ཚོམ་མེད། །ཅེས་གསུངས་སོ། །འདི་དག་
ནི་ཧེ་རུ་ཀའི་ཆས་དབང་གི་རྣམ་པར་བཤད་པ་ལགས་སོ། །འོ་དེ་ཉིད་ཞུ་བའི་ཕྱིར་དུ་དམིགས་ལ་མཎྜལ་ཕུལ། གསོལ་བ་འདེབས་པ་ནི། སློབ་དཔོན་
དགོངས་སུ་གསོལ། བདག་རྡོ་རྗེ་སློབ་མ་ལ་ཐེག་མཆོག་ཡེ་ཤེས་རབ་འབར་གྱི་དཀྱིལ་འཁོར་དུ་གདམས་པ་ཡོངས་སུ་རྫོགས་པར་བྱིན་གྱིས་བརླབས། རྡོ་རྗེ་
སློབ་དཔོན་དུ་གཟུང་བར་མཛད་དུ་གསོལ། ཞེས་ཞུས་པས། སྔགས་སྡོམ་འབོགས་པ་ནི། སློབ་མ་གདན་ལ་བཞག་སྟེ། རིགས་ཀྱི་རྡོ་རྗེ་འཛིན་པཿ ཐེག་པའི་མཚན་ཉིད་ཤེས་

༄༅།   །སམ༔ ཤེས་སོ༔ ཐེག་པའི་རང་བཞིན་རྟོགས་སམ༔ རྟོགས་སོ༔ ལུས་ལ་སྐྱེད་པའི་ས་བོན་ཐེབས་སམ༔ ཐེབས་སོ༔   ༔
ངག་ལ་ནུས་པ་ཐོན་ནམ༔ ཐོན་ལགས་སོ༔ དབང་བཞིའི་ཉམས་ལེན་རྫོགས་སམ༔ རྫོགས་སོ༔ ཕུང་པོ་རིགས་ལྔར་སྨིན་ནམ༔ སྨིན་ནོ༔ དུག་
ལྔ་ཡེ་ཤེས་ལྔར་གྲོལ་ལམ༔ གྲོལ་ལོ༔ རྣམ་རྟོག་ཆོས་སྐུར་ཤར་རམ༔ ཤར་རོ༔ འཆིང་བ་ཡོངས་ལས་གྲོལ་ལམ༔ གྲོལ་ལོ༔ སྣོད་བཅུད་དག་
པར་ཤེས་སམ༔ ཤེས་སོ༔ སེམས་ཅན་སངས་རྒྱས་སུ་རྟོགས་སམ༔ རྟོགས་སོ༔ ཡང་སྟན་བཏིང་བ་ལ་བཞག་སྟེ། སྤྲོ་བ་བསྐྱེད་པ་ནི། ཧོ༔ ཐེག་དགུའི་དཔག་
པར་མི་ནུས་པའི༔ ཡེ་ཤེས་དབྱིངས་ཀྱི་ཧེ་རུ་ཀ༔ དཔའ་བོ་རྡོ་རྗེ་འཆང་ཆེན་པོ༔ གོ་འཕང་འདི་ནི་བླ་ན་མེད༔ ཅེས་སྤྲོ་བ་བསྐྱེད༔ ཡེ་ཤེས་དབབ་པ་ནི། དཔོན་

སློབ་ཐམས་ཅད་དཔའ་བོ་ཧེ་རུ་ཀ་པདྨ་ཐོད་ཕྲེང་རྩལ་རལ་པ་སྤྱི་བོར་བཅིངས་ཤིང་༔ སྟག་ཤམ་དང་རུས་པའི་རྒྱན་དྲུག་གིས་བརྒྱན་པ༔ རྡོ་རྗེ་ཐོད་པ་བསྣམས་
པ་ཁ་ཊཾ་མཚན་དུ་བསླང་བ་ཌཱ་མ་རུ་བཀལ་བ་བསྒོམ་ལ༔ མ་ཡེངས་པར༔ ཚིལ་ཆེན་གུ་གུལ། ཀ་ཆེན་སོགས་ཁྱད་པར་གྱི་སྤོས་བསྲེག ཌཱ་མ་རུ་དཀྲོལ། དབྱངས་སྙན་པོས་དད་གདུང་དྲག་པོས་འདི་སྐད་
ངོ།། ཧཱུྃ༔ འོག་མིན་ཆོས་དབྱིངས་ཕོ་བྲང་ནས༔ ཆོས་སྐུ་ཀུན་བཟང་རྡོ་རྗེ་འཆང་༔ དབུ་ལ་རལ་པ་ཤ་ར་ར༔ རུས་པའི་རྒྱན་ཆ་སི་ལི་ལི༔ བྱིན་གྱིས་
བརླབས་ཕྱིར་གཤེགས་སུ་གསོལ༔ དན་ཏིག་ཆུ་བོའི་གཞལ་ཡས་ནས༔ སློབ་དཔོན་དགའ་རབ་རྡོ་རྗེ་ཡང་༔ དབུ་ལ་རལ་པ་ཤ་ར་རཿ རུས་པའི་རྒྱན་
ཆ་སི་ལི་ལི༔ བྱིན་གྱིས་རླབས་ཕྱིར་གཤེགས་སུ་གསོལ༔ སིང་ག་ལ་ཡི་གནས་མཆོག་ནས༔ སློབ་དཔོན་འཇམ་དཔལ་བཤེས་གཉེན་ཡང་༔ དབུ་ལ་

༄༅། །རུས་པའི༔ བྱིན་གྱིས་རླབས་ཕྱིར༴ སོ་ས་གླིང་གི་དུར་ཁྲོད་ནས༔ རིག་འཛིན་ཤྲཱི་སིང་ཧ་ཡང་༔ དབུ་ལ༔ རུས་པའི༔ བྱིན་
གྱིས་རླབས་ཕྱིར༔ པདྨ་འོད་ཀྱི་གཞལ་ཡས་ནས༔ གུ་རུ་པདྨ་ཐོད་ཕྲེང་རྩལ༔ དབུ་ལ༴ རུས་པའི༔ བྱིན་གྱིས་རླབས་ཕྱིར༔ སྤྱི་གཙུག་པད་ཟླའི་
གདན་སྟེང་དུ༔ རིགས་འདུས་རྩ་བའི་བླ་མ་ཡང་༔ དབུ་ལ་རལ་པ༔ རུས་པའི་རྒྱན་ཆ བྱིན་གྱིས་རླབས་ཕྱིར་གཤེགས་སུ་གསོལ༔ རོལ་མོ་སྣ་ཚོགས་ལྡིར་
བ ལ་བྱིན་ཕེབས་པའི་རྟགས་མཐོང་བར་བྱ་ཞིང་། བརྟན་པར་བྱེད་དོ།། དེ་ནས་སློབ་མ་རྣམས། ཇི་སྐད་དུ། རྔུབ་དང་དགང་དང་གཞིལ་བ་དང་། །མདའ་ལྟར་འཕང་དང་རྣམ་པ་
བཞི། །ཞེས་བསྟན་པས་སྦྱོར་བ་བཞི་དང་ལྡན་པའི་བུམ་ཆེན་ལྡིར་བར་མཛོད། ཁོ་བོས་གསོལ་བ་བཏབ་པ་བཞིན་རྩ་གནས་ཀྱི་རང་བྱུང་གི་ལྷ་ཚོགས་བཞུགས་

པས་དོན་དྲན་པ་དང་ཆོས་ཉིད་དབྱེར་མེད་ཀྱི་ལྟ་བའི་གདིང་དང་ལྡན་པས་མི་ཕྱེད་པའི་ཧུར་འདོན་པར་ཞུ། ཡང་སློབ་དཔོན་གྱིས་ཌཱ་མ་རུ་དཀྲོལ་བཞིན་དབྱངས་ཀྱིས། ཧཱི༔ ལྟེ་
བ་སྤྲུལ་པའི་འཁོར་ལོ་ན༔ དྲུག་ཅུ་བཀོད་པ་རྩ་ཡི་དབུས༔ པདྨ་མཁའ་འགྲོ་ཡབ་ཡུམ་ལ༔ བདག་ཡིད་གདུང་བས་གསོལ་བ་འདེབས༔ འཇའ་ལུས་
འགྲུབ་པར་བྱིན་གྱིས་རློབས༔ ཉེར་བརྒྱད་བཀོད་པ་རྩ་ཡི་དབུསཿ ཀརྨ་མཁའ་འགྲོ་ཡབ་ཡུམ་ལ༔ བདག་ཡིད་གདུང་བས་གསོལ་བ་འདེབས༔ འཇའ་
ལུས་འགྲུབ་པར་བྱིན་གྱིས་རློབས༔ མགྲིན་པ་ལོངས་སྤྱོད་འཁོར་ལོ་ན༔ རིན་ཆེན་མཁའ་འགྲོ་ཡབ་ཡུམ་ལ༔ བདག་ཡིད་གདུང་བས་གསོལ༔ འཇའ་
ལུས་འགྲུབ་པར་བྱིན་གྱིས་རློབས༔ སྤྱི་བོར་བདེ་ཆེན་འཁོར་ལོ་ན༔ རྡོ་རྗེ་མཁའ་འགྲོ་ཡབ་ཡུམ་ལ༔ བདག་ཡིད་གདུང་བས་གསོལ་བ་འདེབས༔ འཇའ་

༄༅། །ལུས་འགྲུབ་པར་བྱིན་གྱིས་རློབས༔ ཞེས་ཌཱ་མ་རུ་དྲག་ཏུ་དཀྲོལ་ནས་རྒྱུད་ལ་འདྲེས་ངེས་སུ་བྱའོ།། དེ་ནས་ཆོས་སྐུ་རལ་པ་ལྕང་ལོའི་དབང་ནི༔ རལ་པ་གཏད་
ལ༑ ཨོཾ༔ ཆོས་སྐུ་བརྒྱུད་པར་བཅས་པའི་གྲུབ་ཐོབ་ཀྱི༔ དབང་རྟགས་རལ་པའི་ཅོད་པན་འདི་འཛིན་པས༔ ཁམས་གསུམ་འཁོར་བ་ཡོངས་སུ་གྲོལ་ནས་
ནི༔ མ་བཅོས་མདངས་ཀྱི་སྤྱོད་པ་སྐྱོང་བར་ཤོག༔ ཨོ་དྷརྨཱ་ཀ་ཡ་ཨ་བྷི་ཥིཉྩ་ཨོཾ༔ ཨཱ༔ ཆོས་སྒོ་བརྒྱད་ཁྲི་ཐེག་པ་རིམ་དགུའི་ཆོསཿ དབང་རྟགས་རལ་
པའི་གླེགས་བམ་འདི་འཛིན་པས༔ ཆོས་རྣམས་འཛིན་སྐྱོང་སྤེལ་བའི་ཕྲིན་ལས་བཞི༔ མ་བཅོས་མདངས་ཀྱི་སྤྱོད་པ་སྐྱོང་བར་ཤོག༔ ཨཱདྷརྨཱ་ཀཱ་ཡ་ཨ་བྷི་ཥིཉྩ་
ཨཱ༔ ཧཱུྃ༔ རྒྱུད་སྡེ་བཞི་ཡི་དཀྱིལ་འཁོར་མ་ལུས་པའི༔ དབང་རྟགས་རལ་པའི་རྡོ་རྗེ་ལེགས་བཅིངས་པ༔ སྟོང་ཉིད་ཡེ་ཤེས་རྡོ་རྗེ་ཀུན་ཏུ་འཆང་༔ མ་

བཅོས་མདངས་ཀྱི་སྤྱོད་པ་སྐྱོང་བར་ཤོག༔ ཧཱུྃ་དྷམ་ཀཱ་ཡ་ཨ་བྷི་ཥིཉྩ་ཧཱུྃ༔ ཧཱུྃ༔ རྐུན་མ་བསད་པའི་སྐྲ་ཡི་ཚངས་སྐུད་ཀྱི༔ རལ་པའི་ལྕང་ལོ་མདུད་པར་མངའ་
གསོལ་བའི༔ དངོས་འཛིན་རང་གྲོལ་ཆོས་ཀྱི་དགོངས་པ་ཡིས༔ མ་བཅོས་མདངས་ཀྱི་སྤྱོད་པ་སྐྱོང་བར་ཤོག༔ ཧཱུཾ་དྷརྨཱ་ཀཱ་ཡ་ཨ་བྷི་ཥིཉྩ་ཧཱུྃ༔ འོ་རིགས་ཀྱི་
རྡོ་རྗེ་འཛིན་པ་ཁྱོད་ལ་ཆོས་སྐུ་རལ་པ་ལྕང་ལོའི་དབང་གིས༔ ཆོས་སྐུ་ཀུན་བཟང་རྡོར་འཆང་༔ ལོངས་སྐུ་རིགས་ལྔའི་སངས་རྒྱས༔ སྤྲུལ་སྐུ་པདྨ་ཐོད་ཕྲེང་
རྩལ་ལ་སོགས་ཀྱི་རྟགས་འཛིན་ཅིང་གྲུབ་པ་ཧེ་རུ་ཀའི་བྱིན་གྱིས་རླབས་པ་ཆོས་སྐུའི་དབང་བསྐུར་ཐོབ་པས་ཆོས་སྐུའི་དགོངས་པ་མངོན་དུ་གྱུར་ཅིག༔ དབུ་རྒྱན་གཏད་
ལ༑ ཧཱུྃ༔ སྲིན་པོའི་ཐོད་པ་ཚར་བུ་འདི༔ ཧེ་རུ་ཀ་ཡི་དབུ་ལ་བརྒྱན༔ ལོངས་སྐུའི་འགྲོ་འདུལ་མངའ་གསོལ་གྱིས༔ ཆོས་ཉིད་རང་གྲོལ་དབང་ཐོབ་

༄༅། །ཤོག༔ ཨོཾ་ནིརྨཱ་ཀཱ་ཡ་ཨ་བྷི་ཥིཉྩ་ཧཱུྃ༔ འོ་རིགས་ཀྱི་བུ་རྡོ་རྗེ་འཛིན་པ་ཁྱོད་ལ༔ ནང་ཧེ་རུ་ཀ་ཡི་དབུ་རྒྱན་གྱི་དབང་གི་ནང་རིགས་ལྔའི་
ལོངས་སྤྱོད་རྫོགས་སྐུའི་རིགས་ཀྱི་རྟགས་འཛིན་ཅིང་གྲུབ་པའི་ཧེ་རུ་ཀ་བྱིན་གྱིས་བརླབས་པ་ལོངས་སྐུའི་དབང་ཐོབ་ནས་ལོངས་སྐུའི་དགོངས་པ་མངོན་དུ་གྱུར་ཅིག
རུས་རྒྱན་གཏད་ལ། ཧཱུཾ༔ སོར་གདུབ་རྣམ་པར་སྣང་མཛད་དེ༔ མགུལ་གྱི་འཁོར་ལོ་མི་བསྐྱོད་པ༔ མགུལ་གྱི་ཕྲེང་བ་རིན་ཆེན་དབང་༔ རྣ་ཆ་སྣང་བ་མཐའ་
ཡས་པ༔ སྐུ་རེག་ལ་ནི་དོན་ཡོད་གནས༔ མ་ངེས་སྤྲུལ་པའི་འགྲོ་འདུལ་ཤོག༔ ཨོཾ་སམྦྷོ་ཀཱ་ཡ་ཨ་བྷི་ཥིཉྩ་ཧཱུྃ༔ འོ་རིགས་ཀྱི་རྡོ་རྗེ་འཛིན་པ་ཁྱོད་ལ་རྒྱན་
དྲུག་གི་རྒྱལ་བ་རིག་འཛིན་རྣམས་ཀྱི་གང་འདུལ་རིགས་ཀྱི་རྟགས་འཛིན་ཅིང་༔ གྲུབ་པའི་ཧེ་རུ་ཀ་རུ་བྱིན་གྱིས་བརླབས་ནས༔ སྤྲུལ་སྐུ་འགྲོ་བ་འདུལ་བའི་དབང་

ཐོབ་ནས༔ སྤྲུལ་སྐུ་འགྲོ་འདུལ་གྱི་དགོངས་པ་མངོན་དུ་གྱུར་ཅིག༔ སྟག་ཤམ་གཏད་ལ། ཧཱུྃ༔ ལོག་རྟོག་བཤུས་པ་སྟག་གི་ཤམ་ཐབས་ནི༔ དཔའ་མཚན་
ཆེན་པོ་འདི་ཡི་མངའ་གསོལ་གྱིས༔ བདུད་བཞིའི་རྟོག་ཚོགས་མ་ལུས་རང་གྲོལ་དུ༔ ཁམས་གསུམ་སྲིད་གསུམ་གདུལ་བྱ་མཉམ་གྲོལ་ཤོག༔ ཨོཾ་བཛྲ་བྱེ་ཏྲི་
སུ་ཥ་ཨ་བྷི་ཥིཉྩ་ཧཱུྃ༔ བསྒོམ་ཐག་བཏད་ལ། ཧྲཱིཿ    ཧེ་རུ་ཀ་དཔལ་དཔའ་བོ་ཆེན་པོ་ཡི༔ ཤེས་རབ་བདེ་བའི་ཡེ་ཤེས་ཙཎྜ་ལིས༔ དགའ་བཞིའི་ཡེ་ཤེས་མངོན་
དུ་བྱས་པའི་ལམ༔ མངའ་གསོལ་འདིས་ཀྱང་འགྲོ་རྣམས་ཡོངས་གྲོལ་ཤོག༔ ཨོཾ་ཛྙཱ་ན་སུ་ཁ་ཨ་བྷི་ཥིཉྩ་ཧཱུྃ༔ ཞེས་ཆོས་ཉིད་མི་འགྱུར་བའི་རྟགས་དང་མ་བྲལ་
བར་གྱིས་ཤིག༔ རས་གཟན་གཏད་ལ། ཧཱུྃ༔ ཐབས་དང་ཤེས་རབ་གཉིས་མེད་མཉམ་པ་ཡི༔ བག་ཡོད་སྤྱོད་པའི་ཁྲིམས་ཀྱི་འགྲོ་འདུལ་གྱིས༔ ཐབས་ལ་

༄༅། །བློ་གྲོས་ཡངས་པའི་དབང་ཐོབ་ནས༔ ལྷན་ཅིག་བདེ་བ་ཆེན་པོའི་འགྲོ་འདུལ་ཤོག༔ སརྦ་མ་ཧཱ་ཛྷཱ་ན་ཨ་བྷི་ཥིཉྩ་ཧཱུྃ༔ ཞག་གི་ཟོ་རིས་གཏད་
ལ༑ ཧཱུྃ༔ ཆོས་ཉིད་ཞག་གི་འཁོར་བ་བཅུད་ཀྱི་སྣུམ༔ ཡོན་ཏན་གཟི་མདངས་མངོན་པ་ཟོ་རིས་བཞིན༔ འཁོར་བ་ཡོངས་སུ་བསྒྲལ་བའི་དབང་མཆོག་འདིས༔
མ་བསྒྲལ་བ་རྣམས་བསྒྲལ་བའི་དབང་ཐོབ་ཤོག༔ ཨོ་སྟཾ་བྷ་གྷ་ཏ་ཨ་བྷི་ཥིཉྩ་ཧཱུྃ༔ རཀྟའི་ཐིག་ལེ་ནི། ཧྲཱི༔ གསང་ཆེན་སྙིང་པོའི་ཡེ་ཤེས་ཐེག་མཆོག་སྐུ༔ ཡང་
ལ་མངོན་པར་མཚན་པའི་རང་མདངས་ནི༔ དམར་ཆེན་ཞལ་ལ་ཐིག་ལེ་གསང་བ་ཡི༔ འགྲོ་བའི་དུག་མཚོ་གཞོམ་པའི་དབང་ཐོབ་ཤོག༔ ཨོཾ་བྷི་རུ་མ་ཧཱ་རཀྟ་
ཨ་བྷི་ཥིཉྩ་ཧཱུྃ༔ ཐལ་ཆེན་གྱི་ཚོམ་བུ་ནི། ཧཱུྃ༔ མ་རྟོགས་བསྒྲལ་བའི་རུས་པའི་ཐལ་ཆེན་གྱི༔ རྟོགས་པའི་ཡེ་ཤེས་ཆེན་པོའི་ཚོམ་བུ་ཡིས༔ མངའ་གསོལ་འདིས་

ཀྱང་འགྲོ་ཀུན་ལས་བསྒྲོལ་ནསཿ མ་བསྒྲལ་བ་རྣམས་བསྒྲལ་བའི་དབང་ཐོབ་ཤོག༔ ཛྙཱ་ན་པཉྩ་ཀཱ་ཡ་ཨ་བྷི་ཥིཉྩ་ཧཱུྃ༔ ཅང་ཏིལ་གཏད་ལ། ཐབས་ཀྱི་དཔའ་བོ་
ཧེ་རུ་ཀའི༔ སྔགས་ཀྱི་གསང་ཆེན་སྒྲ་སྒྲོགས་པའི༔ རྣམ་པར་མཚོན་པའི་མངའ་གསོལ་གྱི༔ འགྲོ་རྣམས་རྨོངས་ཚོགས་གསལ་བར་ཤོག༔ ཨོཾ་ཀརྟ་ཀེརྟ་
དྷརྨཱ་ཨ་བྷི་ཥིཉྩཧཱུཾ༔   ཁ་ཊྭཾ་གཏད་ལ། ཧཱུྃ༔ ཐབས་མཆོག་དཔའ་བོ་རོལ་པར་ཆེར༔ གསང་ཆེན་ཤེས་རབ་ཕ་རོལ་ཕྱིན༔ རྣམ་པར་གྲོལ་བའི་ཡེ་ཤེས་ཀྱིg
དབུགས་མ་དབྱུང་རྣམས་དབུགས་དབྱུང་ཤོག༔ སརྦ་ཀརྨ་ཨ་བྷི་ཥིཉྩ་ཧཱུྃ༔ དེ་ནས་གཉིས་པ་ལུང་བསྟན་པ་ནི༔ སྟོན་པ་སྤྲུལ་པའི་སྐུ་དང་འཁོར་དགྲ་བཅོམ་
པར་གསལ་ལ༔ ཆོས་གོས་ཀྱི་དྲྭ་རི་དྭགས་ཀྱི་རྣ་བ་ལྟར་བྱས་ནས། ཨེ་མ་སྲིད་པ་ངན་འགྲོ་ལ་བརྟེན་ཏེ༔ སྲིད་པ་ཤིན་ཏུ་ཞི་བའི་ཕྱིརཿ    མེ་ཏོག་རིགས་ཀྱི་གསང་མཚན་

༄༅། །བཞིན༔ ཁྱོད་ནི་དེ་བཞིན་གཤེགས་པར་འགྱུར༔ གསང་མཚན་ནས་བོས་ཏེ། རྗེ། ཏ་ཐཱ་ག་ཏ་ས་མ་ཡ༔ ཏྲི་བྷུར་བྷུ་བ་སྭཱ་ཧཱ༔ གང་
ངས་ལུང་བསྟན་པ་དེ་ལ་དེ་བཞིན་གཤེགས་པ་ཐམས་ཅད་ཀྱི་ལུང་བསྟན་པར་འགྱུར་རོ༔ གསུམ་པ་དབུགས་དབྱུང་བ་ནི༔ ཨེ་མ་ཧོ༔ བདག་གི་སྲས་ཁྱོད་
འགྲོ་ལ་བརྩེ་དོན་དུ༔ སངས་རྒྱས་རྡོ་རྗེའི་རྒྱལ་སྲིད་བདག་པོ་ཁྱོད༔ ཤ་ལྔ་བདུད་རྩི་ལྔ་བཟའ་དེ་བཞིན་གྱི༔ དམ་ཚིག་སློབ་དཔོན་ཆོས་དང་ཤེས་རབ་བརྟེན༔
རྡོ་རྗེ་སེམས་བཞིན་བདེ་བ་མཆོག་སྟེར་གྱི༔ དྲི་བྲལ་སངས་རྒྱས་བྱང་སེམས་ཚུལ་བཞིན་ནོ༔ ད་ནི་རྡོ་རྗེ་སློབ་དཔོན་གྱི་བྱ་བ་ཁམས་གསུམ་ཆོས་ཀྱི་རྒྱལ་སྲིད་
ཆེན་པོ་སངས་རྒྱས་ཀྱི་གྲོང་ཁྱེར་ཇི་ལྟ་བ་བཞིན་ནོ༔ བཞི་པ་གཟེངས་བསྟོད་པ་ནི༔ དབུ་ལ་གདུགས་བསྐོར༔ རོལ་མོ་བྱ། ཨེ་མ་ཧོ༔ བླ་མེད་དཀྱིལ་འཁོར་ལྷུམས་

ཞུགས་ནས༔   རིག་རྩལ་སད་ཅིང་བལྟམས་པ་ཡི༔ ཁྱེད་ནི་སངས་རྒྱས་སྲས་སུ་འགྱུར༔ དམན་སྤངས་ཐེག་ཆེན་སྒྲ་སྒྲོགས་ཤིག༔ སྐུ་བཞི་ཡེ་ཤེས་དཔལ་
འབྱོར་གྱི༔ མཁའ་དང་མཉམ་པའི་དགའ་སྟོན་གྱིས༔ ཞེས་རྗེས་ཀྱི་ལས་རིམ་ཐ་དག་གྲུབ་པ་ཡིན་ནོ༔ དེ་ནས་རྫས་རྟགས་ལྟ་བདུན་སོགས་སློབ་དཔོན་གྱི་དྲུང་དུ་བཀོད་ལ། དེ་
ནས་མདུན་གྱི་ནམ་མཁར་རྩ་གསུམ་རབ་འབྱམས་ཀྱི་དཀྱིལ་འཁོར་གྱི་ལྷ་ཚོགས་ལ་ཕྱོགས་བཅུ་དུས་བཞིའི་རྒྱལ་བ་རྣམས་དང་། བྱང་ཆུབ་སེམས་དཔའ། ཉན་
ཐོས། རང་རྒྱལ། དམ་ཅན་ཆོས་སྐྱོང་། དཀར་ཕྱོགས་སྐྱོང་བའི་ལྷ་ཀླུ་དགེ་བསྙེན་ལ་སོགས་པའི་འཁོར་དུ་མས་བསྐོར་བ་བྱོན་ཏེ་ཁྱེད་རང་རྣམས་ལ་དབང་
དོན་གྱི་ཡེ་ཤེས་མ་སྐྱེས་པ་བསྐྱེད་པ་དང༌། སྐྱེས་པ་རྣམས་མི་ཉམས་ཤིང་བརྟན་པར་བྱ་བ་དང་གནས་སྐབས་དང་མཐར་ཐུག་ཀུན་ཏུ་ཤིས་པར་བྱ་བའི་ཕྱིར། སྐུ་

༄༅། །དགྱེས་པའི་ཉམས་ཀྱི་འགྱུར་བ་སྟོན་ཅིང་གསུང་འཕྲལ་ཡུན་ཀུན་ཏུ་ཤིས་པའི་བདེན་ཚིག ཐུགས་བརྩེ་བ་ཆེན་པོ་མི་བཟོད་པའི་ངང་ནས།
བཀྲ་ཤིས་པའི་རྫས་དུ་མའི་ཆར་རང་ཅག་རྣམས་ལ་འབེབས་པ་དང་ལྷན་ཅིག་ཏུ་ལྷ་རྫས་ཀྱི་མེ་ཏོག་ཨུ་དུམ་ཝ་ར། པདྨ་དཀར་དམར་ཨུཏྤལ་དཀར་སྔོན། ཙམ་
པ་ཀ་ལ་སོགས་རབ་ཏུ་མཛེས་ཤིང་གསུང་ཞིམ་པོས་བར་སྣང་ཀུན་ཁྱབ་སྟེ། པུས་ནུབ་ཙམ་དུ་སིལ་མར་དགྲམ་པའི་མོས་གུས་མཛོད། རྫས་བརྒྱད་ལས། དང་པོ་མེ་ལོང་
ནི༑ སྔོན་བཅོམ་ལྡན་འདས་ལ་གཟུགས་ཀྱི་ལྷ་མོ་འོད་འཆང་མས་མེ་ལོང་ཕྱག་ཏུ་ཕུལ་བ་བཀྲ་ཤིས་ཚེ་འཕེལ་གྱི་རྫས་སུ་བྱིན་གྱིས་བརླབས་པ་དེ་བཞིན་དུ༔ དེང་
འདིར་ཡང་མེ་ལོང་གི་རྫས་ལ་བརྟེན་ནས་རྡོ་རྗེའི་སློབ་མ་རྣམས་བཀྲ་ཤིས་པར་གྱུར་ཅིག༔ མེ་ལོང་ཡེ་ཤེས་རྒྱ་མཚོ་ཆེན་པོ་སྟེ༔ ཡེ་ཤེས་རྒྱ་མཚོ་མཆོག་ཏུ་དག་

གྱུར་ཏེ༔ རྣམ་དག་ཆོས་ལ་ཐོགས་མེད་སྤྱོད་པ་ཡིས༔  བཀྲ་ཤིས་དེས་ཀྱང་སྒྲིབ་པ་དག་གྱུར་ཅིག༔ མེ་ཏོག་འཐོར་རོལ་མོ་བྱ། གཉིས་པ་བྷི་ཝཾ་ནི། སྔོན་བཅོམ་ལྡན་
འདས་ལ་གླང་པོ་ཆེ་ས་སྲུང་གིས་གྷི་ཝཾ་ཕྱག་ཏུ་ཕུལ་བ་ན་བཀྲ་ཤིས་ཚེ་འཕེལ་གྱིས་རྫས་སུ་བྱིན་གྱིས་བརླབས་པ་དེ་བཞིན་དུ༔   དེང་འདིར་ཡང་གྷི་ཝཾ་གི་རྫས་ལ་བརྟེན་
ནས་རྡོ་རྗེའི་སློབ་མ་རྣམས་བཀྲ་ཤིས་པར་གྱུར་ཅིག༔ གྷི་ཝཾ་དུག་གསུམ་འཇོམས་པ་ནད་ཀྱི་སྨན༔ སྨན་མཆོག་རྣམ་དག་ཡེ་ཤེས་རྟོགས་གྱུར་ནས༔ ཉོན་
མོངས་ཟུག་རྔུ་མེད་པར་གྱུར་པ་ཡི༔ བཀྲ་ཤིས་དེས་ཀྱང་སྡུག་བསྔལ་ཞི་གྱུར་ཅིག༔ གསུམ་པ་ཞོ་ནི། སྔོན་བཅོམ་ལྡན་འདས་ལ་ལེགས་སྐྱེས་མས་ཞོ་ཕྱག་ཏུ་ཕུལ་
བ་བཀྲ་ཤིས་ཚེ་འཕེལ་གྱི་རྫས་སུ་བྱིན་གྱིས་བརླབས་པ་དེ་བཞིན་དུ༔ དེང་འདིར་ཡང་ཞོ་ཡི་རྫས་ལ་བརྟེན་ནས་རྡོ་རྗེའི་སློབ་མ་རྣམས་བཀྲ་ཤིས་པར་གྱུར་ཅིག

༄༅། །ཞོ་ནི་ཀུན་གྱི་སྙིང་པོར་གྱུར་པ་ཡིས༔ སྙིང་པོ་རྣམ་དག་ཡེ་ཤེས་རབ་རྟོགས་ནས༔ ཡོན་ཏན་ཀུན་གྱི་དབྱིངས་སུ་གྱུར་པ་ཡི༔ བཀྲ་
ཤིས་དེས་ཀྱང་དུག་གསུམ་ཞི་གྱུར་ཅིག༔ བཞི་པ་དུཪྺ་ནི། སྔོན་བཅོམ་ལྡན་འདས་ལ་རྩྭ་ཚོང་བཀྲ་ཤིས་ཀྱིས་རྩྭ་དུཪྺ་ཕྱག་ཏུ་ཕུལ་བ་བཀྲ་ཤིས་ཚེ་འཕེལ་གྱི་རྫས་སུ་
བྱིན་གྱིས་བརླབས་པ་དེ་བཞིན་དུ དེང་འདིར་ཡང་དུར་ཝའི་རྫས་ལ་བརྟེན་ནས་རྡོ་རྗེ་སློབ་མ་རྣམས་བཀྲ་ཤིས་པར་གྱུར་ཅིག༔ དུརླས་ཚེ་ནི་འཕེལ་བར་བྱེད་
པ་སྟེ༔ རྡོ་རྗེ་སེམས་དཔའི་ཚེ་ནི་རབ་གྲུབ་ནས༔ ཉོན་མོངས་སྐྱེ་འཆི་རྒྱུན་ཆད་གྱུར་པ་ཡིསཿ བཀྲ་ཤིས་དེས་ཀྱང་ཚེ་ཡང་འཕེལ་གྱུར་ཅིག༔    ལྔ་པ་བིཝ་ནི།
སྔོན་བཅོམ་ལྡན་འདས་ལ་ལྷ་ཚངས་པས་བིལ་བ་ཕྱག་ཏུ་ཕུལ་བ་བཀྲ་ཤིས་ཚེ་འཕེལ་གྱི་རྫས་སུ་བྱིན་གྱིས་བརླབས་པ་དེ་བཞིན་དུ༔   དེང་འདིར་ཡང་བིལ་བའི་རྫས་

ལ་བརྟེན་ནས་རྡོ་རྗེའི་སློབ་མ་རྣམས་བཀྲ་ཤིས་པར་གྱུར་ཅིག༔ བིལ་བས་རྒྱུ་རྐྱེན་འབྲས་བུར་བཅས་པའི་ཆོས༔ འཇིག་རྟེན་འཇིག་རྟེན་འདས་པའི་སྤྱོད་པ་ཀུན༔
བྱང་ཆུབ་སྙིང་པོའི་མཆོག་ཏུ་གྱུར་པ་ཡི༔ བཀྲ་ཤིས་དེས་ཀྱང་དོན་འདི་འགྲུབ་གྱུར་ཅིག༔ དྲུག་པ་ཆོས་དུང་ནི། སྔོན་བཅོམ་ལྡན་འདས་ལྷའི་དབང་པོ་བརྒྱ་བྱིན་གྱི་
དུང་དཀར་པོ་གཡས་སུ་འཁྱིལ་བ་ཕྱག་ཏུ་ཕུལ་བ་བཀྲ་ཤིས་པའི་རྫས་སུ་བྱིན་གྱིས་རླབས་པ་དེ་བཞིན་དུ༔ དེང་འདིར་ཡང་དུང་གི་རྫས་ལ་བརྟེན་ནས་རྡོ་རྗེའི་སློབ་
མ་རྣམས་བཀྲ་ཤིས་པར་གྱུར་ཅིག༔ དུང་ནི་ཆོས་ཀྱི་སྒྲ་རྣམས་སྒྲོགས་པ་ཡི༔ ཡེ་ཤེས་ཆེན་པོ་ཉིད་དུ་དག་གྱུར་ཏེ༔ ཆོས་རྣམས་མ་ནོར་ཡོངས་སུ་སྟོན་པ་ཡི༔
བཀྲ་ཤིས་དེས་ཀྱང་ཚིག་དབང་ཐོབ་གྱུར་ཅིག༔ བདུན་པ་ལི་ཁྲི་ནི། སྔོན་བཅོམ་ལྡན་འདས་ལ་སའི་ལྷ་མོས་ལི་ཁྲི་ཕྱག་ཏུ་ཕུལ་བ་བཀྲ་ཤིས་པའི་རྫས་སུ་བྱིན་གྱིས་

༄༅། །རླབས་པ་དེ་བཞིན་དུ༔ དེང་འདིར་ཡང་ལི་ཁྲིའི་རྫས་ལ་བརྟེན་ནས་རྡོ་རྗེའི་སློབ་མ་རྣམས་བཀྲ་ཤིས་པར་གྱུར་ཅིག༔ ལི་ཁྲི་དམར་མོ་
དབང་གི་རང་བཞིན་ཏེ༔ ཆོས་རྣམས་མ་ལུས་དབང་དུ་གྱུར་པས་ན༔ ཆོས་ཀྱི་རྒྱལ་སྲིད་རབ་ཏུ་བརྟན་གྱུར་པའི༔ བཀྲ་ཤིས་དེས་ཀྱང་ཁྱོད་ཡིད་བརྟན་གྱུར་
ཅིག༔   བརྒྱད་པ་ཡུངས་དཀར་ནི། སྔོན་བཅོམ་ལྡན་འདས་ལ་གསང་བའི་བདག་པོ་ཕྱག་ན་རྡོ་རྗེས་ཡུངས་དཀར་ཕྱག་ཏུ་ཕུལ་བ་བཀྲ་ཤིས་རྫས་སུ་བྱིན་གྱིས་རླབས་པ་
དེ་བཞིན་དུ༔ དེང་འདིར་ཡུངས་དཀར་གྱི་རྫས་ལ་བརྟེན་ནས་རྡོ་རྗེའི་སློབ་མ་རྣམས་བཀྲ་ཤིས་པར་གྱུར་ཅིག ཡུངས་དཀར་རྡོ་རྗེའི་རིགས་སྟེ་ཐམས་ཅད་དུ༔
བགེགས་རྣམས་མ་ལུས་རབ་ཏུ་འཇོམས་བྱེད་ཅིང་༔ མཐུ་སྟོབས་ཡོན་ཏན་ཕུན་སུམ་ཚོགས་པ་ཡི༔ བཀྲ་ཤིས་དེས་ཀྱང་བགེགས་རྣམས་ཞི་གྱུར་ཅིག དེ་ནས་

གསུམ་པ་རྒྱལ་སྲིད་རིན་པོ་ཆེ་སྣ་བདུན་གྱི་དང་པོ་འཁོར་ལོ་ནི། སྔོན་འཁོར་ལོ་སྒྱུར་བའི་རྒྱལ་པོ་རྣམས་གསོ་སྦྱོང་ལ་གནས་པའི་ཚེ་ཤར་གྱི་རི་བོ་ནས་ཉི་མ་དང་ལྷན་ཅིག་ཏུ་རྩིབས་སྟོང་
ལྡན་པའི་འཁོར་ལོ་བྱུང་སྟེ་མཐོ་བར་བཏེགས་པ་དང༌༔ དམའ་བར་བབ་པས་རྒྱལ་པོའི་བྱ་བ་སྒྲུབ་བཞིན༔ དེང་འདིར་རྡོ་རྗེ་སློབ་མ་རྣམས་ལ་མངའ་གསོལ་བས་
ཐེག་ཆེན་ཆོས་ཀྱི་རྒྱལ་སྲིད་ལ་དབང་བསྒྱུར་ནས་དགེ་ཞིང་བཀྲ་ཤིས་པར་གྱུར་ཅིག༔ ཧཱུྃ༔ བླ་མེད་ཆོས་འཁོར་རྒྱལ་སྲིད་རིན་པོ་ཆེ༔ མི་ཁོམ་རྒྱུན་གཅོད་སྡང་
བའི་དགྲ་ལས་རྒྱལ༔ སངས་རྒྱས་སྟོང་གི་ཕྲིན་ལས་རྨད་བྱུང་བ༔ རིན་ཆེན་འཁོར་ལོ་འབར་བའི་བཀྲ་ཤིས་ཤོག༔ ཙཀྲ་རཏྣ་མངྒ་ལམ་སྭ་སྟི་བྷྲཱུཾ༔ གཉིས་
པ་ནོར་བུ་ནི། སྔོན་འཁོར་ལོ་སྒྱུར་བའི་རྒྱལ་པོ་རྣམས་གསོ་སྦྱོང་ལ་གནས་པའི་ཚེ༔ ནོར་བུ་མཐོན་ཀ་ཆེན་པོ་ཟུར་བརྒྱད་པས་སྐྱེ་དགུའི་རེ་བ་ཐ་དག་སྐོང་བ་བྱུང་

༄༅།   །བ་དེ་བཞིན་དུ༔ དེང་འདིར་རྡོ་རྗེའི་སློབ་མ་རྣམས་ལ་མངའ་གསོལ་བས་ཐེག་ཆེན་ཆོས་ཀྱི་རྒྱལ་སྲིད་ལ་དབང་བསྒྱུར་ནས་དགེ་ཞིང་བཀྲ་
ཤིས་པར་གྱུར་ཅིག༔ ཧཱུྃ༔ ཡིད་བཞིན་དབང་རྒྱལ་དགོས་འདོད་རེ་བ་བསྐོང་༔ དབུལ་ཕོངས་རྒྱུན་གཅོད་ཆོས་ཀྱི་འབྱོར་བ་སྤེལ༔  ལྷ་མིའི་དཔལ་མཛད་
ཀུན་གྱི་གཙུག་ཕུད་ཅན༔ ནོར་བུ་རིན་ཆེན་དམ་པའི་བཀྲ་ཤིས་ཤོག༔ མ་ཎི་རཏྣ་མངྒ་ལཾ་སྭ་སྟི་བྷྲཱུཾ༔ གསུམ་པ་བཙུན་མོ་ནི། སྔོན་འཁོར་ལོ་སྒྱུར་བའི་རྒྱལ་པོ་
རྣམས་གསོ་སྦྱོང་ལ་གནས་པའི་ཚེ༔ བཙུན་མོ་མཚར་སྡུག་ལྷའི་དཔལ་དང་ལྡན་ཤིང་རྒྱལ་པོས་ཇི་ལྟར་འདོད་པའི་དོན་ཤེས་ཤིང་རེག་པ་ཙམ་གྱི་བདེ་བ་དང་ལྡན་
པ་ལྔ་བརྒྱའི་འཁོར་དང་བཅས་པ་བྱུང་བ་བཞིན༔ དེང་འདིར་རྡོ་རྗེའི་སློབ་མ་རྣམས་ལ་མངའ་གསོལ་བས་ཐེག་ཆེན་ཆོས་ཀྱི་རྒྱལ་སྲིད་ལ་དབང་བསྒྱུར་ནས་དགེ་

ཞིང་བཀྲ་ཤིས་པར་གྱུར་ཅིག༔ ཧྲཱི༔ ཤེས་རབ་ཕུན་ཚོགས་འོད་ཟེར་ལྟ་ན་སྡུག༔ འདོད་དགུའི་ལོངས་སྤྱོད་འཛད་མེད་གཏེར་བཞིན་འཕེལ༔ ཚད་མེད་
བསྡུ་བ་རྣམ་བཞིའི་རང་བཞིན་མཆོག༔ བཙུན་མོ་རིན་ཆེན་དམ་པའི་བཀྲ་ཤིས་ཤོག༔ ཝཏྟི་རཏྣ་མངྒ་ལཾ་སྭ་སྟི་བྷྲུཾ༔ བཞི་པ་བློན་པོ་ནི། སྔོན་འཁོར་ལོ་སྒྱུར་བའི་
རྒྱལ་པོ་རྣམས་གསོ་སྦྱོང་ལ་གནས་པའི་ཚེ༔ བློན་པོ་བརྗིད་ཅིང་རྒྱལ་སྲིད་ཀྱི་ལེགས་ཉེས་ཀྱི་བྱ་བ་ཐ་དག་ལ་དཔྱོད་མཁས་ལ་སྐྱེ་རྒུ་བདེ་བས་སྐྱོངས་ཤིང་ཁྱིམ་བདག་
པ༔ ༔ལྔ་བརྒྱའི་འཁོར་དང་བཅས་པ་བྱུང་བ་བཞིན༔ དེང་འདིར་རྡོ་རྗེའི་སློབ་མ་རྣམས་ལ་མངའ་གསོལ་བས་ཐེག་ཆེན་ཆོས་ཀྱི་རྒྱལ་སྲིད་ལ་དབང་བསྒྱུར་ནས་དགེ་ཞིང་
བཀྲ་ཤིས་པར་གྱུར་ཅིག༔ ཧཱུྃ༔ ཁྱིམ་བདག་ཚུལ་གྱིས་འབྱོར་ལྡན་དཔག་བསམ་ཤིང་༔ ཡོངས་ལ་འདོད་རྒུ་རབ་སྟེར་ནོར་བུ་མཆོག༔  རྒྱལ་སྲིད་འགྲོ་ལ་

༄༅། །ཐུགས་རྗེ་ཆེར་བསྐྱེད་པའི༔ བློན་པོ་རིན་ཆེན་དམ་པའི་བཀྲ་ཤིས་ཤོག༔ མ་ཧཱ་ཏ་རཏྣ་མངྒ་ལཾ་སྭ་སྟི་བྷྲུཾ༔ ལྔ་པ་གླང་པོ་ནི། སྔོན་འཁོར་
ལོ་བསྒྱུར་བའི་རྒྱལ་པོ་རྣམས་གསོ་སྦྱོང་ལ་གནས་པའི་ཚེ༔ གླང་པོ་ཆེ་ཐལ་དཀར་མཆེ་བ་དྲུག་ལྡན་ཁ་བ་དངུལ་གྱི་མདངས་ལྡན་གླིང་བཞི་ཡུད་ཙམ་གྱིས་བསྐོར་བ་
གླང་པོ་ཆེ་ལྔ་བརྒྱའི་འཁོར་དང་བཅས་པ་བྱུང་བ་བཞིན༔ དེང་འདིར་རྡོ་རྗེའི་སློབ་མ་རྣམས་ལ་མངའ་གསོལ་བས་ཐེག་ཆེན་ཆོས་ཀྱི་རྒྱལ་སྲིད་ལ་དབང་བསྒྱུར་ནས་ཁ
དགེ་ཞིང་བཀྲ་ཤིས་པར་གྱུར་ཅིག༔ ཧཱུྃ༔ སྟོབས་ལྡན་གངས་རི་ལྟ་བུར་མཛེས་པའི་སྐུ༔ ཐེག་ཆེན་ཤུགས་བསྐྱེད་བདུད་དཔུང་མ་རུངས་འཇོམས༔ རྒྱལ་
བའི་བསྟན་འཛིན་རབ་བསྒྲོད་མཁའ་ལ་འདེགས༔ གླང་པོ་རིན་ཆེན་སྟོབས་ལྡན་བཀྲ་ཤིས་ཤོག༔ ཧསྟི་རཏྣ་མངྒ་ལཾ་སྭ་སྟི་བྷྲུཾ༔ དྲུག་པ་རྟ་མཆོག་ནི། སྔོན་འཁོར་

ལོ་སྒྱུར་བའི་རྒྱལ་པོ་རྣམས་གསོ་སྦྱོང་ལ་གནས་པའི་ཚེ༔ རྟ་མཆོག་རྨ་བྱའི་མདོངས་ལྟར་ལེགས་པ་འཇའ་ཚོན་ལྟར་བཀྲ་ཞིང་འགྲོ་ལྡོག་གི་ལེགས་ཉེས་གསལ་བ་
པདྨའི་སྟེང་དུ་གོམ་པ་འདོར་ནས་འགྲོ་བའི་འགྲོས་ཤུགས་ཅན་རྟ་མཆོག་ལྔ་བརྒྱའི་འཁོར་དང་བཅས་པ་བྱུང་བ་བཞིན༔ དེང་འདིར་རྡོ་རྗེའི་སློབ་མ་རྣམས་ལ་མངའ་
གསོལ་བས་ཐེག་ཆེན་ཆོས་ཀྱི་རྒྱལ་སྲིད་ལ་དབང་བསྒྱུར་ནས་དགེ་ཞིང་བཀྲ་ཤིས་པར་གྱུར་ཅིག༔ ཧཱུྃ༔ ཡིད་བཞིན་དབང་གིས་མཛེས་མགྱོགས་དབྱངས་སྙན་
ཞིང་༔ རྫུ་འཕྲུལ་ཤུགས་འཆང་ཅང་ཤེས་བརྩོན་འགྲུས་ལྡན༔ ཉོན་མོངས་འཁོར་བའི་ཆུ་བོ་ཆེ་ལས་སྒྲོལ༔ རྟ་མཆོག་རིན་ཆེན་མགྱོགས་པའི་བཀྲ་ཤིས་ཤོག༔
ཨ་ཤྭ་རཏྣ་མངྒ་ལཾ་སྭ་སྟི་བྷྲུཾ༔ བདུན་པ་དམག་དཔོན་ནི། སྔོན་འཁོར་ལོ་བསྒྱུར་བའི་རྒྱལ་པོ་རྣམས་གསོ་སྦྱོང་ལ་གནས་པའི་ཚེ༔ དམག་དཔོན་ཕ་རོལ་གྱི་དྲེགས་པ་

༄༅། །ཐམས་ཅད་གཞོམས་ཤིང་བདེ་བ་གཟུད་པ་ལ་མཁས་པ་ཡན་ལག་བཞིའི་དཔུང་དང་བཅས་པ་བྱུང་བ་བཞིན༔ དེང་འདིར་རྡོ་རྗེའི་སློབ་
མ་རྣམས་ལ་མངའ་གསོལ་བས་ཐེག་ཆེན་ཆོས་ཀྱི་རྒྱལ་སྲིད་ལ་དབང་བསྒྱུར་ནས་དགེ་ཞིང་བཀྲ་ཤིས་པར་གྱུར་ཅིག༔ ཧཱུྃ༔ ཡིད་བཞིན་དཔལ་ཡོན་བསོད་ནམས་
ལས་བྱུང་བའི༔ ཆོས་ཀྱི་རྒྱལ་སྲིད་ཕ་རོལ་གཡུལ་འཇོམས་པའི༔ ཐབས་ཤེས་མཚོན་འཛིན་འཇིག་རྟེན་དཔུང་འཇོམས་པ༔ དམག་དཔོན་རིན་ཆེན་དམ་
པའི་བཀྲ་ཤིས་ཤོག བཞི་པ་བཀྲ་ཤིས་རྟགས་བརྒྱད་ཀྱི་དང་པོ་གསེར་གདུགས་ནི། སྔོན་ཡང་དག་པར་རྫོགས་པའི་སངས་རྒྱས་ལ་ཞིང་པའི་བུ་མོ་དགའ་མོ་དང་དགའ་སྟོབས་མ་
གཉིས་ཀྱི་འོ་ཐུག་སྦྲང་རྩི་ལྟར་མངར་བ་ལ་བཀྲ་ཤིས་པའི་རྟགས་བརྒྱད་བཀྲ་བ་ཕུལ་བས་བྱང་ཆུབ་ཀྱི་སྙིང་པོར་གཤེགས་ཤིང་༔ དབུ་ལ་གསེར་གདུགས་ཀྱི་མཚན་

མ་བཀྲ་བ་བྲམ་ཟེ་དང་དྲང་སྲོང་དག་གིས་སངས་རྒྱས་པའི་རྟགས་སུ་བསྟན་པ་དེ་བཞིན་དུ༔ དེང་འདིར་ཡང་རྡོ་རྗེའི་སློབ་དཔོན་རྣམས་ལ་གསེར་གདུགས་ཀྱིས་
མངའ་གསོལ་བས་ཤིན་ཏུ་དགེ་ཞིང་བཀྲ་ཤིས་པར་གྱུར་ཅིག༔ ཧཱུྃ༔ རིན་ཆེན་གསེར་གདུགས་འཁྱིལ་པའི་བཀྲ་ཤིས་རྟགས༔ བདེ་གཤེགས་དབུ་ལ་མཚན་
དང་དཔེ་ཤར་བས༔ དེང་འདིར་ཡངས་པའི་ཕོ་བྲང་ལ་སོགས་པ༔ འགྲོ་ཀུན་ཆོས་ཀྱི་སྤྲིན་གྱི་བཀྲ་ཤིས་ཤོག༔ གཉིས་པ་རྒྱལ་མཚན་ནི། སྔོན་ཡང་དག་པར་
རྫོགས་པའི་སངས་རྒྱས་ཀྱི་སྐུ་ལ་རྒྱལ་མཚན་གྱི་རྟགས་བཀྲ་བ་དེ་བཞིན་དུ དེང་འདིར་ཡང་རྡོ་རྗེའི་སློབ་མ་རྣམས་ལ༔ རྒྱལ་མཚན་གྱིས་མངའ་གསོལ་བས་
ཤིན་ཏུ་དགེ་ཞིང་བཀྲ་ཤིས་པར་གྱུར་ཅིག རིན་ཆེན་རྒྱལ་མཚན་མི་ནུབ་བཀྲ་ཤིས་རྟགས༔ བདེ་གཤེགས་སྐུ་ལ་མཚན་དང་དཔེ་ཤར་བས༔ དེང་འདིར་

༄༅། །བསྟན་པའི་རྒྱལ་མཚན་འཛུགས་པ་དང་༔ འགྲོ་ཀུན་བདུད་ལས་རྒྱལ་བའི་བཀྲ་ཤིས་ཤོག༔ གསུམ་པ་གསེར་ཉ་ནི། སྔོན་ཡང་དག་པར་
རྫོགས་པའི་སངས་རྒྱས་ཀྱི་སྤྱན་ལ་གསེར་ཉའི་རྟགས་བཀྲ་བ་དེ་བཞིན་དུ༔ དེང་འདིར་ཡང་རྡོ་རྗེའི་སློབ་མ་རྣམས་ལ༔ གསེར་ཉའི་མངའ་གསོལ་བས་ཤིན་ཏུ་
དགེ་ཞིང་བཀྲ་ཤིས་པར་གྱུར་ཅིག༔ རིན་ཆེན་གསེར་ཉ་དྲི་མེད་བཀྲ་ཤིས་རྟགས༔ བདེ་གཤེགས་སྤྱན་ལ་མཚན་དང་དཔེ་ཤར་བས༔ དེང་འདིར་ཉེས་ཚོགས་
སྒྲིབ་པ་དང་བྲལ་ཞིང་༔ འགྲོ་ཀུན་སྤྱན་ལྔ་ལྡན་པའི་བཀྲ་ཤིས་ཤོག༔ བཞི་པ་དུང་ནི། སྔོན་ཡང་དག་པར་རྫོགས་པའི་སངས་རྒྱས་ཀྱི་ཚེམས་ལ་དུང་དཀར་གྱི་
རྟགས་བཀྲ་བ་དེ་བཞིན་དུ༔ དེང་འདིར་ཡང་རྡོ་རྗེའི་སློབ་མ་རྣམས་ལ། དུང་དཀར་གྱི་མངའ་གསོལ་བས་ཤིན་ཏུ་དགེ་ཞིང་བཀྲ་ཤིས་པར་གྱུར་ཅིག༔ རིན་

ཆེན་དུང་མཆོག་གཡས་འཁྱིལ་བཀྲ་ཤིས་རྟགས༔ བདེ་གཤེགས་གསུང་ལ་མཚན་དང་དཔེ་ཤར་བས༔ དེང་འདིར་སྙན་པའི་སྒྲ་དབྱངས་སྒྲོགས་པ་དང་༔ འགྲོ་
ཀུན་ཆོས་སྒྲ་སྒྲོགས་པའི་བཀྲ་ཤིས་ཤོག༔ ལྔ་པ་བུམ་པ་ནི། སྔོན་ཡང་དག་པར་རྫོགས་པའི་སངས་རྒྱས་ཀྱི་མགུལ་ལ་བུམ་པའི་རྟགས་བཀྲ་བ་དེ་བཞིན་དུ༔ དེང་
འདིར་ཡང་རྡོ་རྗེའི་སློབ་མ་རྣམས་ལ༔ བུམ་པ་མངའ་གསོལ་བས་ཤིན་ཏུ་དགེ་ཞིང་བཀྲ་ཤིས་པར་གྱུར་གཅིག རིན་ཆེན་བདུད་རྩི་བུམ་པའི་བཀྲ་ཤིས་རྟགས༔
བདེ་གཤེགས་མགུལ་ལ་མཚན་དང་དཔེ་ཤར་བས༔ དེང་འདིར་མཛད་མེད་གཏེར་ལ་སྤྱོད་པ་དང་༔ འགྲོ་ཀུན་འཆི་མེད་ཚེ་ཡི་བཀྲ་ཤིས་ཤོག༔ དྲུག་པ་དཔལ་བེའུ་
ནི༔ སྔོན་ཡང་དག་པར་རྫོགས་པའི་སངས་རྒྱས་ཀྱི་ཐུགས་ལ་དཔལ་གྱི་བེའུའི་རྟགས་བཀྲ་བ་དེ་བཞིན་དུ༔ དེང་འདིར་ཡང་རྡོ་རྗེའི་སློབ་མ་རྣམས་ལ༔ དཔལ་

༄༅། །བེའུ་མངའ་གསོལ་བས་ཤིན་ཏུ་དགེ་ཞིང་བཀྲ་ཤིས་པར་གྱུར་ཅིག༔ རིན་ཆེན་མཛེས་པའི་དཔལ་བེའུ་བཀྲ་ཤིས་རྟགས༔    བདེ་གཤེགས་
ཐུགས་ལ་མཚན་དང་དཔེ་ཤར་བའི༔ དེང་འདིར་ཡིད་སྨོན་ལྷུན་གྱིས་གྲུབ་པ་དང་༔ འགྲོ་ཀུན་མི་འགྱུར་ཐུགས་ཀྱི་བཀྲ་ཤིས་ཤོག༔ བདུན་པ་པདྨ་ནི། སྔོན་
ཡང་དག་པར་རྫོགས་པའི་སངས་རྒྱས་ཀྱི་ལྗགས་ལ་པདྨའི་རྟགས་བཀྲ་བ་དེ་བཞིན་དུ༔ དེང་འདིར་ཡང་རྡོ་རྗེའི་སློབ་མ་རྣམས་ལ་པདྨའི་མངའ་གསོལ་བས་ཤིན་ཏུ་
དགེ་ཞིང་བཀྲ་ཤིས་པར་གྱུར་ཅིག རིན་ཆེན་མདངས་ལྡན་པདྨོའི་བཀྲ་ཤིས་རྟགས༔ བདེ་གཤེགས་ལྗགས་ལ་མཚན་དང་དཔེ་ཤར་བའི༔ དེང་འདིར་སྙིང་
པོའི་དོན་ལ་སྤྱོད་པ་དང་༔ འགྲོ་ཀུན་ཡོན་ཏན་ཀུན་ལྡན་བཀྲ་ཤིས་ཤོག༔ བརྒྱད་པ་འཁོར་ལོ་ནི། སྔོན་ཡང་དག་པར་རྫོགས་པའི་སངས་རྒྱས་ལ་ཕྱག་ཞབས་འཁོར་

ལོའི་རྟགས་བཀྲ་བ་དེ་བཞིན་དུ་དེང་འདིར་ཡང་རྡོ་རྗེའི་སློབ་མ་རྣམས་ལ་འཁོར་ལོས་མངའ་གསོལ་བས་ཤིན་ཏུ་དགེ་ཞིང་བཀྲ་ཤིས་པར་གྱུར་ཅིག རིན་ཆེན་འཁོར་
ལོ་རྒྱན་མཛེས་བཀྲ་ཤིས་རྟགས༔ བདེ་གཤེགས་ཕྱག་ཞབས་མཚན་དང་དཔེ་ཤར་བས༔ དེང་འདིར་ཆོས་ཀྱི་འཁོར་ལོ་བསྐོར་བ་དང་༔ འགྲོ་ཀུན་འཁོར་བའི་
རྒྱུན་གཅོད་བཀྲ་ཤིས་ཤོག༔ སྟོན་པ་འཇིག་རྟེན་ཁམས་སུ་བྱོན་པ་དང་སོགས། བསྟན་པའི་དཔལ་གྱུར་སོགས། དཔོན་སློབ་མི་འབྲལ་སོགས། སངས་རྒྱས་སྟོང་
ལས་ཐུགས་བསྐྱེད་རྨད་བྱུང་བས། །འབྲས་བུའི་ཐེག་པའི་ཆོས་འཁོར་ཡོངས་རྫོགས་པ། །དེང་དུས་སྟོན་པ་ཤཱཀྱའི་རྒྱལ་པོ་ཡི། །བསྟན་པ་ཡུན་རིང་དར་
བའི་བཀྲ་ཤིས་ཤོག །རྒྱལ་བ་ཀུན་གྱིས་སོགས། བསྐལ་བཟང་སངས་རྒྱས་བྱོན་པ་འཛམ་བུ་གླིང་། །མདོ་སྔགས་དམ་ཆོས་དར་བ་བོད་ཀྱི་ལྗོངས། །མཁན་

༄༅། །སློབ་ཆོས་གསུམ་འཛོམས་པའི་ཆོས་འཁོར་གསུམ། །ཐུགས་བསྐྱེད་བསྟན་པ་དར་རྒྱས་བཀྲ་ཤིས་ཤོག །ཀཿཐོག་པ་ཞེས་སོགས། པདྨའི་
རྒྱལ་ཚབ་སྙིགས་མའི་རྒུད་པ་གཞོམས། །རྡོ་རྗེ་སྙིང་པོས་སྐལ་ལྡན་ཐར་པར་བཀོད། །འགྲོ་ལ་བདེ་སྐྱིད་རྫོགས་ལྡན་སྒོ་འཕར་ཕྱེ། །ཀློང་གསལ་བསྟན་པ་
རྒྱས་པའི་བཀྲ་ཤིས་ཤོག །འདིར་ནི་རྒྱལ་བ་དགྲ་རྒྱལ་བདེན་གང་གིས། །ཤིན་ཏུ་བདེན་པར་སོགས། ཛ་ཡ་ཛ་ཡ་སུ་ཛ་ཡ། དེ་ལྟར་འགྲུབ་པའང་དཀོན་
མཆོག་གསུམ་གྱི་བདེན་པ་དང་། སངས་རྒྱས་དང་བྱང་ཆུབ་སེམས་དཔའ་སོགས། དེ་དེ་བཞིན་དུ་འགྲུབ་པར་གྱུར་ཅིག །དེ་ནས་དམ་ཚིག་ཁས་བླང་བ་ནི།
ཁྱེད་རང་རྣམས་ཀྱིས་དབང་བསྐུར་དེ་ཙམ་ཐོབ་འདོད་ཀྱི་བསམ་པ་དྲག་པོས་སྔར་ནན་གྱིས་སློབ་དཔོན་ལ་ཡང་ཡང་བསྐུལ་ཞིང་། སློབ་དཔོན་གྱིས་ཀྱང་ངལ་བ་ཁྱད་

དུ་བསད་ནས་རྒྱུད་སྨིན་འདོད་ཀྱི་ཀུན་སློང་ཁོ་ནས་བསྐུར་བ་ཡིན་མོད། འོ་དེའི་ཕྱིར་དབང་མེད་དུ་བླང་དུ་བཅུག་པ་ནི་མ་ཡིན་ནོ། །སྔར་དབང་གི་སྔོན་འགྲོའི་
སྐབས་ནས་དམ་ཚིག་ལ་ཁས་དྲག་ཏུ་བླངས་ཟིན་ཏེ། བླང་བ་ཙམ་གྱིས་ཆོག་པ་མ་ཡིན། དེའི་སྤང་བླང་ལ་ཚུལ་བཞིན་བསླབ་དགོས་ཏེ། དམ་པའི་ཆོས་ཀྱི་
ཕྱོགས་ཡིན་ནས་བརྩམས་སློབ་དཔོན་གྱིས་ཇི་ལྟར་བསྟན་པ་ཀུན་སློབ་མས་སྒྲུབ་བྱར་བྱེད་པ་ཁོ་ན་ལྷུར་ལེན་པ་ལས་ཐོབ་པ་ཙམ་གྱི་མི་ཆོག་སྤྱོད་འཇུག་ལས། སྨན་
དཔྱད་ཀླུག་པ་ཙམ་གྱིས་ནི། །ནད་པ་དག་ལ་ཕན་འགྱུར་རམ། །ཞེས་དང༌། སྨན་པའི་ངག་ལ་མ་ཉན་སྨན་དག་གིས། །བཅོས་དགོས་ནད་པ་སོས་པར་ག་
ལ་འགྱུར། །ཞེས་དཔེས་བསྟན་པ་ལྟར་རོ། །བསླབ་པར་བྱ་བ་ལ། ཐོག་མར་བསླབ་བྱ་དམ་ཚིག་གི་གནད་སློབ་དཔོན་གྱི་ཞལ་ནས་ཐོས་པ་ངེས་ཏེ། གཟོད་

༄༅། །བསྲུང་ཐབས་དང༌། ཉམས་པ་ངོས་འཛིན་ཚུལ། དེ་ལས་ལྡོག་ཐབས། ཉམས་པའི་ལྡང་ཚད་སོགས་འོལ་སྤྱི་ཙམ་དུ་མ་ལུས་པར་
བརྟགས་ཤིང་བསམ་པའི་གཞིག་འགྲེལ་གྱིས་ཁོང་དུ་ཆུབ་སྟེ། དགྲ་བྱུང་བ་དང་མཚོན་བརྡེག་མ་རག་པ་ལྟ་བུར་གྱུར་དུས། ཐུན་ཚོད་ཀྱི་སྲང་ལར་བཅུར་ནས་
རྗེས་གཅོད། ཐུགས་འཕྲད། ཕྱིས་གནོན་གྱི་ཚུལ་དུ་སྡོམ་པ་གསུམ་གྱི་དགག་བྱ་སོ་སོ་བ་དང་གནད་ཀྱིས་མི་འགལ་བའི་དོན་དྲན་པས་དམ་སྡོམ་དབྱེར་མེད་དུ་
ཉམས་སུ་བླང་བ་ལས་གུད་ན་བསྐྱེད་རྫོགས་བཟླས་པ་ཟེར་བའི་ཁམས་ཆེན་པོ་ཞིག ཡུལ་མའི་འཚོ་བ་ལ་མ་རིགས་པའི་སྤྲང་ཟན་ཆེན་པོ་ལམ་འགགས་སུ་འབྱུང་
བར་ག་ལ་འགྱུར་ཏེ། དེའི་ཕྱིར་ན་ཁོ་བོས་དམ་ཚིག་གི་གནས་རྣམས་འདི་ལྟར་བསྒྲག་པ་ལ། བརྙས་བཅོས་དང༌། རང་མཁས་ཀྱི་ང་རྒྱལ། ལེ་ལོ་གཡེངས་

བས་མ་བསླད་པར་གསན་པར་ཞུ། དམ་ཚིག་གི་ངོ་བོ་ནི། བསྲུང་བྱའི་དོན་ཁྱད་པར་ཅན་ལས་ནམ་ཡང་མི་འདའ་བར་སྡོམས་བྱེད་ཀྱི་བསམ་པ་གཉིད་དང་།
གཡེང་བ་སོགས་ཀྱི་གནས་སྐབས་སུའང་སྡོམ་པའི་ས་བོན་དང་བཅས་པའོ། །ངེས་ཚིག་ནི། ས་མ་ཡཱ༔ ཞེས་པའི་སྒྲ། དམ་བཅས་པའི་ཐ་ཚིག་ལ་འཇུག་
སྟེ་༑ སྔར་དམ་བཅས་པ་ལས་ད་འདའ་བ་མ་ཡིན་པའི་དོན་ཏེ། དམ་བཅས་པ་ལས་མ་འདས་ན་རང་རྒྱུད་ཀྱི་ཉོན་མོངས་དམ་དུ་སྡོམས་ཤིང་དེའི་ས་བོན་ཚིག་པར་
བྱེད་དོ། །དེ་ལས་འདས་ན་ཉོན་མོངས་པས་སླར་རང་རྒྱུད་སྡོམ་སྟེ་རྡོ་རྗེའི་དམྱལ་མེས་ཚིག་པར་བྱེད་པའི་དོན་ནོ། །དེ་སྐད་དུ། དམ་ཚིག་བཀོད་པ་ལས།
ས་ཞེས་བྱ་བ་བསྐྱེད་པ་ལས། །མ་ཞེས་བྱ་བ་མ་ཉམས་ན། །དངོས་གྲུབ་ཐམས་ཅད་སྟེར་བ་ཉིད། །ཡཱ་ཞེས་ཉམས་ན་ཡས་པར་འགྱུར། །དམ་ཞེས་བྱ་བ་

༄༅། །བཅིངས་པ་སྟེ། །དེ་ཉིད་གྲོལ་བ་ཉམས་པ་ཉིད། །ཚིག་ཅེས་བྱ་བ་དེ་འདས་ན། །མེ་ཡི་སྡུག་བསྔལ་མྱོང་བའོ། །ཞེས་གསུངས་
པ་ཡིན་ནོ། །ཆོ་ག་གང་ལས་ཐོབ་ན། དེ་བཞིན་གཤེགས་པའི་བསྟན་པ་ཁོ་ན་ལ་ཐོབ་ཀྱི་གཞན་ལས་ནི་མ་ཡིན་ནོ། །དུས་ནམ་ཐོབ་ན། དབང་གི་སྔ་
ལོགས་སྡོམ་པ་བཟུང་བའི་དུས་ཁས་བླངས་བས་བསྲུང་དུ་ཡོད་ཅིང༌། དབང་དངོས་གཞི་རེ་འགགས་པ་དང་དེའི་སྐབས་ཀྱི་དམ་ཚིག་རྣམས་ཐོབ་པའོ། །རང་
བཞིན་ནི། དམ་ཚིག་གི་རྣམ་གྲངས་རྣམས་སེམས་དང་གཉིས་སུ་མེད་པའི་རང་བཞིན་ནོ། །ཆེ་བ་ནི་རྟོགས་གོམས་གདེངས་ལྡན་གྱིས་ཉོན་མོངས་པས་མི་སྒྲིབ་
པར་མ་ཟད་ཚོགས་རྫོགས་པ་དང༌། སོར་བྱང་གཉིས་དང༌། ཕྱི་རྒྱུད་ཀྱི་སྡོམ་པའི་ཚུལ་ཁྲིམས་རྣམས་འདིར་འདུས་པས་སྤྱོད་སྒོ་ཡངས་བ་ཡིན་ནོ། །དབྱེ་

བ་ནི། གསར་རྙིང་ཐུན་མོང་བ། སྤྱི་དང་ཁྱད་པར་གྱི་རིགས་ལྔའི་དམ་ཚིག་གི རྩ་ལྟུང་སོགས་དབྱེ་བ་དུ་མ་ཡོད་མོད་ཀྱང་། དབྱེ་སྒོ་རེ་རེར་འདུས་པའི་
ཕྱིར། འདིར་སྔ་འགྱུར་ནང་རྒྱུད་མཆོག་གི་ལུགས་ལྟར་ལ། བསྲུང་མཚམས་ཅན་རིམ་གྱིས་པའི་དམ་ཚིག་དང༌། བསྲུང་མེད་གཅིག་ཆར་བའི་དམ་ཚིག་གཉིས་
ལས། དང་པོ་བསྲུང་མཚམས་ཅན་འདི་ནི་རིམ་གྱིས་པའི་གང་ཟག་གི་ངོར་བཞག་སྟེ། དེ་ཉིད་རྩ་བ་ཡན་ལག་རྣམ་གཉིས་ལས། རྩ་བ་སྐུ་གསུང་ཐུགས་ཀྱི་
དམ་ཚིག་ནི། །ཞེས་པས་དེ་ཉིད་རྩ་བ་དང༌། ཡན་ལག་གཉིས་ལས། དང་པོ་རྩ་བའི་དམ་ཚིག་ནི། སྐུ་གསུང་ཐུགས་ཀྱི་དམ་ཚིག་གསུམ་སྟེ། དེ་ལས་
སྐུ་ཡི་དམ་ཚིག་ནི། སློབ་དཔོན་དང་མཆེད་ལ་བཀུར་བ་སྟེ། དང་པོ་ནི། སྐུ་ཡི་སྤྱི་གཅེས་བླ་མ་མཆེད་བཞི་ནི༔ འདྲེན་པའི་བླ་མ་དམ་ཚིག་དབང་གི་དང་༔

༄༅། །ཉམས་ཆག་བསྐང་དང་ཤེས་རྒྱུད་གྲོལ་བ་དང་༔ མན་ངག་ལུང་གི་བླ་མ་སློབ་དཔོན་དྲུག ཅེས་བླ་མ་བཀུར་བའི་དམ་ཚིག་ཐོག་མར་
བསྟན་ཏེ། བླ་མ་གང་ལ་བསྐུར་ན་སློབ་དཔོན་ཏེ། འགྲོ་བ་རྣམས་ཀྱིས་བཀུར་བྱར་གྱུར་པ་དང་། རང་ཉིད་ཀྱིས་བཀའ་དྲིན་ཅུང་ཟད་ཐོབ་པ་དེ་སྤྱིའི་སློབ་དཔོན་
ཡིན། རབ་བྱུང་གི་མཁན་པོ་ལྟ་བུའི་ཐོག་མར་ཆོས་སྒོར་འདྲེན་པ་དེ་འདྲེན་པའི་སློབ་དཔོན་ཡིན། དམ་ཚིག་འབོགས་ཤིང་དབང་བསྐུར་བ་དམ་ཚིག་གི་དབང་
གི་སློབ་དཔོན་ཡིན། ཉམས་ཆག་བྱུང་ཚེ་རང་གི་བླ་མའམ་བཤགས་ཡུལ་གང་དེ་ནི་ཉམས་ཆག་བསྐང་བའི་སློབ་དཔོན་ཡིན། ཆོས་འཆད་པས་རྒྱུད་དོན་བཀྲོལ་
ཞིང་རང་གི་ཤེས་རྒྱུད་བཀྲོལ་བ་ནི་ཤེས་རྒྱུད་བཀྲོལ་བའི་སློབ་དཔོན་ཡིན། རང་ལ་མན་ངག་གི་སྙིང་ཁུ་མཐར་ཕྱིན་པར་བསྟན་པ་པོ་དེ་མན་ངག་ལུང་གི་སློབ་དཔོན་

ཏེ༑ དེ་དག་སློབ་དཔོན་དྲུག་ཡིན་ལ། ཚུལ་ཇི་ལྟར་བཀུར་དགོས་ན། སློབ་དཔོན་དྲུག་ནི་མིག་དང་སྙིང་ལྟར་བསྲུང་༔ ཞེས་པས་སྤྱི་ཡི་སློབ་དཔོན་ཡུལ་
བ ལ་དབང་བའི་རྒྱལ་པོ་ལྟར་བཀུར་དགོས་ཏེ། རང་ཉིད་ཀྱང་དེའི་དྲིན་ལ་བརྟེན་ཅིང་གཞན་དག་གིས་ཀྱང་དེ་ལྟར་བཀུར་བའི་ཕྱིར་རོ། །འདྲེན་པའི་སློབ་དཔོན་
ནི༑ རང་གི་ཁུ་བོ་ལྟ་བུར་བཀུར་དགོས་ཏེ། ཡང་དག་པའི་ལམ་ལ་གཟུད་ཅིང་ཉེས་པ་ལས་བསྐྱབས་པའི་ཕྱིར་རོ། །དམ་ཚིག་དབང་གི་སློབ་དཔོན་ནི་ཕ་
དང་མ་འདྲ་བ་བསྐུར་དགོས་ཏེ་སྐུ་བཞིའི་ས་བོན་བཞག་པའི་ཕྱིར་རོ། །ཉམས་ཆག་བསྐང་བའི་སློབ་དཔོན་ནི་མ་དང་འདྲ་བར་བཀུར་དགོས་ཏེ། ཉེས་པ་ལས་
བསྐྱབས་ཤིང་ཡོན་ཏན་བསྐྱེད་ཕྱིར་རོ། །ཤེས་རྒྱུད་བཀྲོལ་བའི་སློབ་དཔོན་ནི་རང་གི་མིག་དང་འདྲ་བ་བཀུར་དགོས་ཏེ། ཤེས་རབ་ཀྱི་སྣང་བ་སྟོན་པའི་ཕྱིར་རོ།།

༄༅། །མན་ངག་ལུང་གི་སློབ་དཔོན་ནི་རང་གི་སྙིང་ལྟ་བུར་བཀུར་དགོས་ཏེ། སྙིང་གི་ཐིག་པ་ལྟ་བུའི་མན་ངག་བྱིན་པའི་ཕྱིར་རོ། །དབང་
བསྐུར་རྒྱུད་བཤད་མན་ངག་གནང་བའི་སློབ་དཔོན་ནི་བཀའ་དྲིན་སུམ་ལྡན་གྱི་སློབ་དཔོན་དེ་སྙིང་ལས་ཀྱང་ལྷག་པར་བསྐུར་དགོས་ཏེ། མཛད་པ་དེ་ལས་ལྷག་པ་
མེད་པའི་ཕྱིར་རོ། །དམ་ཚིག་གསལ་བཀྲ་ལས། ཡུལ་ལ་དབང་བའི་རྒྱལ་པོ་དང༌། །ཁུ་བོ་ཕ་དང་མ་དང་མིག །སྙིང་དང་ལྷག་པའི་ཚུལ་གྱིས་ཏེ། །ཞེས་
གསུངས་པའི་ཕྱིར། ཡུལ་དེ་དག་གི་ངག་གཉན་པ་དང༌། དྲིན་ཆེ་བ་དང༌། བག་ཟོན་དགོས་པ་བཞིན་དུ་བཀུར་བའོ། །གཉིས་པ་ལ་མཆེད་ལ་བཀུར་བ་
ནི༑ སྤྱི་ཡི་མཆེད་དང་རིང་དང་ཉེ་བའི་མཆེད༔ འདྲིས་པའི་མཆེད་སོགས་རང་གི་ལུས་ལྟར་སྲུངས༔ ཞེས་བསྟན་ཏེ། སྤྱིའི་མཆེད་བདེ་གཤེགས་སྙིང་པོ་

གཅིག་ལས་ཆད་པའི་སེམས་ཅན་ཐམས་ཅད་ཡིན་ཏེ་རིགས་གཅིག་པ་ལྟ་བུ། རིང་བའི་མཆེད་སངས་རྒྱས་ཀྱི་བསྟན་པ་ལ་ཞུགས་སོ་ཅོག་སྟེ་རུས་མཐུན་ལྟ་བུ། ཉེ་
བའི་མཆེད་སྔགས་ཀྱི་ཐེག་པ་ལ་ཞུགས་སོ་ཅོག་ཕ་སྤུན་ལྟ་བུ། འདྲིས་པའི་མཆེད་བླ་མ་གཅིག་གིས་བསྡུས་པ་ཕ་གཅིག་པའི་བུ་ལྟ་བུ། དཀྱིལ་འཁོར་གཅིག་གིས་
བསྡུས་པ་མ་གཅིག་གི་བུ་ལྟ་བུ་སྟེ། གཅེས་ཚད་དང་ཕངས་ཚད་དེ་ཙམ་གྱིས་བཀུར་དགོས་ཤིང་། མདོར་ན་རང་གི་ལུས་བཞིན་དུ་དེ་དག་ལ་བཙའ་དགོས་པ་ཡིན་
ནོ༑ ༑གསུང་གི་དམ་ཚིག་ནི། སྔགས་དང་ཕྱག་རྒྱ་རྒྱུན་མི་བཅད་པ་ལས། དང་པོ་ནི། གསུང་གི་རྒྱུ་ཉིད་མ་བཅོས་རྩ་བའི་སྔགས༔   བསྐྱེད་པ་རྐྱེན་གྱི་
སྔགས་དང་རྣམ་པ་གཉིས༔ བཟླས་པ་ལས་ཀྱི་སྔགས་དང་སྔགས་གསུམ་དང་༔ ཞེས་རྒྱུ་མ་ནོར་བ་རྩ་བའི་སྔགས་ནི་རིག་པ་རང་བྱུང་གི་ངོ་བོ་དྭངས་མའི་སྲོག་

༄༅། །ཧྲཱིཿདང་ཧཱུཾ་ལྟ་བུ། བསྐྱེད་པ་རྐྱེན་གྱི་སྔགས་ནི། ཨོཾ་བཛྲ་ས་ཏྭ་ཧཱུྃ༔ ལྟ་བུའི་མཚན་སྔགས་ལ་བརྟེན་ནས་བསྐྱེད་པའི་ལྷའི་རྣམ་པ་དྲན་
ནུས་པ། བཟླས་པ་ལས་ཀྱི་སྔགས་ནི། སིདྡྷི་ཧཱུྃ༔ པུཎྱཻ་བྷཾ༔ ཨ་ཡུ་ཥེ་ཧྲཱིཿ   སོགས་དང༌། ཤནྟཾ། པུཏྟཾ། སོགས་ཀྱི་མཐའ་ཅན་ནོ། །གཉིས་
པ་ཕྱག་རྒྱ་རྒྱུན་མི་བཅད་པ་ནི། དམ་ཚིག་ཕྱག་རྒྱ་ཡེ་ཤེས་ཕྱག་རྒྱ་དང་༔ ཆོས་ཀྱི་ཕྱག་རྒྱ་ཕྱག་རྒྱ་ཆེན་པོ་བཞི༔ ཞེས་པས། བུམ་དབང་གི་ལམ་ཕྱག་རྒྱ་
ཆེན་པོ་ལྷ་སྐུ་བསྐྱེད་རིམ་སྣང་སྟོང་ཟུང་འཇུག་ཆུ་ཟླ་ལྟ་བུར་བསྒོམ་པ་དང་། གསང་དབང་གི་ལམ་དམ་ཚིག་ཕྱག་རྒྱ་གཏུམ་མོ་རླུང་སྦྱོར་ལ་བརྟེན་ནས་བདེ་དྲོད་ཀྱི་
ཡེ་ཤེས་བསྒོམ་པ་དང་། ཤེར་དབང་གི་ལམ་ཡིད་རིག་ཆོས་ཀྱི་ཕྱག་རྒྱ་ལ་བརྟེན་ནས་བཞུགས་བརྟུལ་བཅིང་ལྡོག་གི་བདེ་སྟོང་གི་ཡེ་ཤེས་བསྒོམ་པ་དང་། ཚིག་

དབང་གི་ཉམས་ལེན་ཡེ་ཤེས་ཀྱི་ཕྱག་རྒྱ་སྤྲོས་བྲལ་ཐིག་ལེ་ཉག་གཅིག་བསྒོམ་པ་དང་། རིག་རྩལ་གྱི་དབང་གི་ཉམས་ལེན་ལ་ལྷུན་གྲུབ་ཀྱི་རང་སྣང་ཡེ་ཤེས་ཀྱི་ཕྱག་
རྒྱ་ཉིད་བློས་བྱས་དང་བྲལ་བར་བཞག་པའོ། །དེ་དག་རྒྱུན་ཇི་ལྟར་མི་བཅད་ན། འཁོར་ཡུག་ཆུ་བོའི་རྒྱུན་གྱི་རྣལ་འབྱོར་རམ༔ ཉིན་མཚན་དུས་དྲུག་ཀུན་
ཏུ་རབ་ཏུ་བརྩོན༔ ཞེས་པས། དེ་དག་རབ་ཆུ་བོའི་རྒྱུན་བཞིན་དང༌། ཉིན་མཚན་དྲུག་ཏུ་ཕྱེ་བའི་ཐུན་ལ་བསྒྲུངས། འབྲིང་གིས་ཟླ་བ་རེ་རེ་ལ་དུས་དྲུག་
གམ་བཞིར་ཕྱེས་པ་དང་། ཐ་མས་ཀྱང་ཟླ་རེར་ལན་རེ་དང་། རྭ་བ་རྣམས་ལྟ་བུ་ལ་བརྩོན་དགོས་ཏེ། གསལ་བཀྲ་ལས། རབ་ཀྱིས་ཆུ་བོའི་རྒྱུན་བཞིན་
ནོ༑ ༑ཞེས་པ་ནས། ཟླ་རེའང་རྭ་བའི་དུས་དག་ཏུ། །བརྩོན་པས་འབད་དེ་མི་བྱེད་ན། །བྱང་ཆུབ་ས་བོན་བརླག་པ་ཡིན། །ཞེས་གསུངས་ཐུགས་ཀྱི་

༄༅། །དམ་ཚིག་གསང་བཅུ་མི་བསྒྲགས་པ་ནི། མདོར་བསྟན་རྒྱས་བཤད་གཉིས་ལས། དང་པོ་ནི། ཐུགས་ཀྱི་སྤྱི་གསང་བཞི་དང་བར་གསང་
བཞི༔ གསང་བར་འོས་དང་གསང་བར་གཉེར་གཏད་པའོ༔ ཞེས་གསང་བ་བཅུ་ནི། སྤྱི་གསང་བཞི། བར་གསང་བཞི་གསང་བར་འོས་པ། གསང་
བར་གཉེར་གཏད་གཉིས་དང་བཅུའོ། །གཉིས་པ་རྒྱས་བཤད་ལ་སྤྱི་གསང་བཞི་ནི། སྤྱི་གསང་དང་པོ་ཡི་དམ་ལྷ་ཡི་མཚན༔ གཉིས་པ་སྔགས་དང་གསུམ་པ་
གཟུངས་མ་དང་༔ བཞི་པ་གྲུབ་པའི་རྟགས་མཚན་གསང་བའོ༔ ཞེས་དང་པོ་རང་གི་བསྟན་བྱ་ཡི་དམ་གྱི་ལྷ་འདི་ཉིད་ཀྱི་མཚན་ནི་འདིའོ་ཞེས་མི་སྟོན་པའོ། །
གཉིས་པ་ལྷ་དེའི་སྔགས་གསུམ་པོ་དེ་ལྟར་མི་སྟོན་པའོ། །གསུམ་པ་རྡོ་རྗེའི་གཟུངས་མ་དངོས་རིག་ལས་ཀྱི་ཕྱག་རྒྱ་གསང་སྤྱོད་ཀྱི་གྲོགས་མི་སྨྲ་བ། བཞི་པ་སྒྲུབ་

པའི་དྲོད་ཚད་ཀྱི་མཚན་རྟགས་མི་སྨྲ་བའོ། །བར་གསང་བཞི་ནི། བར་གསང་སྒྲུབ་པའི་གནས་དང་སྒྲུབ་པའི་དུས༔ སྒྲུབ་པའི་གྲོགས་དང་སྒྲུབ་པའི་རྫས་
བཞིའོ༔ ཞེས། ཚོགས་ཀྱི་སྒྲུབ་པ་གང་དུ་བྱ་བའི་གནས་དང༌། དེའི་དུས་ཀྱི་སྒྲུབ་གྲོགས། སྒྲུབ་རྫས་བྲིས་སྐུ་དང་རྡོར་དྲིལ་སོགས། སྒྲུབ་པ་དེ་མ་ཟིན་
བར་དུ་མི་སྟོན་པའོ། །གསང་བར་འོས་པ་གསང་བར་གཉེར་གཏད་ནི། གསང་འོས་ཕྱི་ནང་གསང་བའི་མཆོད་རྫས་སོ༔ གསང་བར་གཉེར་གཏད་མཆེད་
ལྕམ་གསང་སྤྱོད་དོ༔ ཞེས་པས། གསང་བར་འོས་པས་ཕྱི་ནང་གསང་བའི་མཆོད་རྫས་ཐོད་རྔ་དང༌། གསང་བའི་རེའུ་ཆུང་། བདུད་རྩི་ལྔ་ཤ་ལྔ་སོགས་ཀྱི་
དམ་རྫས་མི་སྟོན་པའོ། །གསང་བར་གཉེར་གཏད་པ་ནི། མཆེད་ལྕམ་རྣམས་ཀྱི་གསང་ཞིག་ཅེས་གཉེར་གདམས་པ་གསང་སྤྱོད་དང་གྲུབ་རྟགས་སོགས་སོ། །

༄༅། །གསང་བ་དེ་དག་གསང་དགོས་པའི་ཡུལ་གང་ལ་ཡིན་ན། དམ་ཚིག་གིས་རྒྱུད་བསྡུས་ཀྱང་དམ་ཚིག་ལེགས་པར་མི་སྲུང་བ། དམ་ལོག་
པ་ཞེས་སྔར་སྔགས་ལ་ཞུགས་ཀྱང་ཕྱིས་སྔགས་ལས་ཕྱིར་ལྡོག་པ། དམ་ཚིག་གིས་མ་བསྡུས་ཤིང་སྔགས་སྡོམ་མ་ཐོབ་པའི་དམ་མེད་པ། སྔོན་ཆད་དཀྱིལ་འཁོར་
དུ་འཇུག་པའི་ཆོ་ག་མ་བྱས་པས་དཀྱིལ་འཁོར་མ་མཐོང་བ་སྟེ། སྐྱོན་དེ་དག་དང་ལྡན་ཕྱིན་མཆེད་ལྕམ་ནང་འདྲེས་པ་དང༌། ནང་མ་འདྲེས་པ་གང་སུ་ཡང་རུང་9
བ་ལ་མི་བསྟན་ཏེ། ཕྲ་རྒྱས་ལས། དམ་ཉམས་དམ་ལས་ལོག་པ་དང༌། །དམ་མེད་དཀྱིལ་འཁོར་མ་མཐོང་དང༌། །འདྲེས་དང་མ་འདྲེས་ཐམས་ཅད་ལ།།
ཞེས་གསུངས་པས་སོ། །དེ་ལྟར་གསང་ནས་ཉམས་སུ་བླང་བྱ་ཁྱད་པར་དུ་ཀུན་རྫོབ་བྱང་ཆུབ་ཀྱི་སེམས་ཟུར་གཉིས་དོན་གཉིས་དང་ལྡན་པ། དོན་དམ་བྱང་ཆུབ་

ཀྱི་སེམས་མཚན་ཉིད་སུམ་ལྡན་གྱི་རིག་པའི་ཀློང་ཆེན་པོའི་རྩལ་མ་རྟོགས་པ་ལ་སྣང་བའི་སྙིང་རྗེ་དང་སྡུག་བསྔལ་རྒྱུ་འབྲས་ལས་བསྒྲལ་འདོད་རྡོ་རྗེ་འཆང་གི་སར་ཞེ་
ཐག་པ་ནས་གཡར་དམ་བཅའ་བ། དེ་དག་གི་རྟེན་ཐིག་ལེ་མི་འདོར་བར་འཛག་མེད་བསྲུང་བའོ། །དེ་ལྟར་བསྲུང་བས་བླ་ན་མེད་པའི་དཀོན་མཆོག་གསུམ་ཡང་
མི་སྤང་བར་འགྱུར་བས་གཟབ་དགོས་སོ། །དེས་རྩ་བའི་དམ་ཚིག་སོང་། གཉིས་པ་ཡན་ལག་གི་དམ་ཚིག་ནི་ལྔ་ལྔ་ཉི་ཤུ་རྩ་ལྔ་ལས། དང་པོ་སྤྱད་བྱ་ལྔ་ནི།
ཡན་ལག་སྤྱད་བྱ་སྦྱོར་སྒྲོལ་མ་བྱིན་བླངས༔ རྫུན་དུ་སྨྲ་དང་ངག་གི་བརླུང་པོར་སྨྲ༔ ཞེས་གསུངས་ཏེ། སྦྱོར་བ་མི་ཚངས་སྤྱོད་པ། སྒྲོལ་བ་སྲོག་གཅོད་པ། །
མ་བྱིན་བླང་བ། རྫུན་དུ་སྨྲ་བ། ངག་བརླང་པོ་སྟེ། ཚིག་རྩུབ་སྨྲ་བ་རྣམས། རང་འདོད་མེད་ཀྱང་གཞན་ལ་ཕན་ན་སྤྱད་པར་བྱ་བ་དང་། བདེ་བ་ཆེན་།

༄༅། །པོ་བསྐྱེད་ཕྱིར་འདུ་ཤེས་གསུམ་གྱིས་སྦྱོར་བ་དང༌། ཞིང་བཅུ་ཚང་བ་མངོན་སྤྱོད་སྟོབས་ཀྱིས་སྒྲོལ་བ། གཞན་ལ་ཕན་ཕྱིར་ཐབས་མཁས་
ཀྱིས་སེར་སྣ་ཅན་གྱི་ནོར་རྫས་རྐུ་བ། བླ་མ་དང་རང་གི་དམ་ཚིག་མི་ཉམས་པའི་ཆེད་གཞན་ལ་ཕན་པ་རྣམས་ཀྱི་རྫུན་དུ་སྨྲ་བ། སློབ་བུ་མ་རུངས་བ་རྒྱུད་འཆོས་
པའི་ཕྱིར་ཚིག་རྩུབ་སྨྲ་བར་གསུང་པ་ཡིན་ནོ། །དེ་དག་གི་སྦས་དོན་རྣམས་ཀྱང་ཤེས་པར་བྱ་དགོས་མོད་ཀྱང་། སླད་ནས་རིམ་པར་ཤེས་པར་གྱིས་ཤིག གཉིས་
པ་མི་སྤངས་བ་ལྔ་ནི། མི་སྤངས་འདོད་ཆགས་ཞེ་སྡང་ང་རྒྱལ་དང་༔ གཏི་མུག་ཕྲག་དོག་ཉོན་མོངས་གྲོགས་སུ་ཁྱེརཿ    ཞེས་པ་ནི། དུག་ལྔ་རང་མཚན་པ་
རྣམས་དགྲར་བལྟས་ནས་མི་སྤངས་ཏེ། ཆོས་རྣམས་རང་གི་ངོ་བོས་སྟོང་པས་སྨིག་རྒྱུ་ལ་ཆུ་རགས་མི་དགོས་པ་ལྟ་བུ། ཐབས་ཀྱིས་ཟིན་ན་མི་འཆིང་བར་མ་ཟད་

གྲོལ་ལམ་མཆོག་ཏུ་འགྱུར་བས་རྣ་བར་ཆུ་ཞུགས་པས་ཆུས་འགུགས་པ་ལྟ་བུ། ཡེ་ནས་རིགས་ལྔའི་རང་བཞིན་ཡིན་པས་སྣུམ་འདོད་པས་ཏིལ་འབྲུ་བསྒྲུབ་པ་ལྟ་བུ་
ཡིན་ནོ། །གསུམ་པ་དང་བླངས་ལྔ་ནི། དང་བླངས་དྲི་ཆེན་བྱང་སེམས་མང་ས་ཟིལ༔ དྲི་ཆུ་རིགས་ལྔ་སྒྲུབ་པའི་གྲོགས་སུ་ཟུངས༔ ཞེས་དམ་རྫས་བདུད་
རྩི་ལྔ་པོ་འདི་དག ཆོས་ཉིད་རང་བཞིན་གྱིས་གྲུབ་པ། བློས་བརྟགས་ན་རང་བཞིན་མ་གྲུབ་པའི་ཕྱིར། རང་གི་ངོ་བོས་གྲུབ་པ། ནད་ལྔ་སེལ། རིགས་
ལྔ་སྒྲུབ་པའི་རྫས་སུ་གྱུར། ཐུན་མོང་ཡོན་ཏན་ལྔ་འབྱུང་བས་མཐུས་གྲུབ་པ། སྔོན་དཔལ་ཆེན་པོས་རཱུ་ཏྲ་བསྒྲལ་བའི་ཚེ་ན་བྱིན་གྱིས་བརླབས་པས་གྲུབ་པ་བཞི་
དང་ལྡན་པའི་ཕྱིར་དང་དུ་བླངས་ཏེ་སྤྱད་པར་བྱའོ། །བཞི་པ་བསྒྲུབ་བྱ་ལྔ་ནི། བསྒྲུབ་པ་རིགས་ལྔ་ཡབ་ཡུམ་ཕྲིན་ལས་བཅས༔ ཞེས་རང་གི་མེ་ཏོག་ཕོག་

༄༅། །པའི་ལྷ་དེ་ཉིད་ཀྱིས་གཙོ་བོར་བྱས་ཏེ་རིགས་ལྔ་ཡབ་ཡུམ་རང་རང་གི་ཕྲིན་ལས་རྣམས་གཞུང་ལྟར་སྤྱོད་པ་དུས་ཚོད་དང་འབྲེལ་བར་གྲུབ་པའོ།།
ལྔ་པ་ཤེས་བྱ་ལྔ་ནི། ཤེས་བྱ་ཕུང་འབྱུང་དབང་ཡུལ་ཡན་ལག་བཅས༔ ཞེས་པ་ནི། ཕུང་པོ་ལྔ་རིགས་ལྔ། འབྱུང་བ་ལྔ་ཡུམ་ལྔ། དབང་པོ་ལྔ་དང་
དབང་ཤེས་བརྒྱད་པོ་སེམས་དཔའ་བརྒྱད། ཡུལ་ལྔ་དུས་གསུམ་པོ་སེམས་མ་བརྒྱད། ལུས་ཀྱི་རེག་བྱ། རེག་ཡུལ། རེག་བྱེད། རེག་པ་རྣམས་ཁྲོ་
ཆེན་སྒོ་བ་བཞི། རྟག་ཆད་ཡོད་མེད་དུ་ལྟ་བ་བཞི་པོ་ཁྲོ་མོ་ལྕགས་ཀྱུ་མ་སོགས་བཞིའམ། ཡང་ན་རྐང་པ་གཉིས། ལག་པ་གཉིས་དང་བཞི་པོ་སྒོ་བ་ཡབ་ཡུམ་
རྣམས་སུ་གནས་ཚུལ་ལྟ་བ་གཏན་ལ་ཕབ་སྟེ་ཤེས་དགོས་སོ། །དེ་དག་གི་ཡན་ལག་གི་དམ་ཚིག་སོང་སྟེ། མདོར་བསྡུ་བ་ནི། སྒོ་གསུམ་བག་ཡོད་འདུལ་བའི་

བསླབ་པ་དང་༔ བདག་བས་གཞན་གཅེས་བྱང་སེམས་བསླབ་བྱ་དང་༔ ཏིང་འཛིན་རྣམ་གསུམ་རིག་འཛིན་བསླབ་གསུམ་གྱི༔ སྡོམ་གསུམ༔ ཞེས་པས་
བསྟན་ཏེ། སྒོ་གསུམ་གྱི་ཉེས་སྤྱོད་ལས་ཁྱད་པར་ལུས་ངག་གི་བདུན་པོ་ལས་བྱས་ཏེ་སྡུག་བསྔལ་རྒྱུ་འབྲས་སུ་ཤེས་ཏེ། བྱ་བ་རང་མཚན་པ་རྣམས་ལ་གཤེད་མའི་
དྲུང་དུ་བསྡད་པ་ལྟར་བག་ཟོན་ཡོད་པ་འདུལ་བའི་བསླབ་པས་ལྟ་ཕྱོགས་སུ་སྤྱོད་པ་མ་ཤོར་བ་དང༌། བདག་ཚེ་རབས་ཐོག་མེད་ནས་འཁོར་བར་མནར་བའི་སྡུག་
བསྔལ་གྱི་གཞི་བདག་གཅེས་འཛིན་ཡིན་པར་ཤེས་ཏེ་དགྲ་བཞིན་དུ་མཐོང་བ་དང་། རང་གི་བདེ་བ་མི་འདོད་ལ་གཞན་དག་བདེ་བར་འགོད་ནུས་པ་ནི། གཞན་
མཁའ་ཁྱབ་ཀྱི་སེམས་ཅན་ཐམས་ཅད་ལ་གཅེས་པར་བཟུང་བ་ལས་བྱུང་བས་གཞན་བདག་ལས་ཀྱང་ཤིན་ཏུ་གཅེས་པར་མ་གྱུར་གྱི་བར་དུ་བློ་སྦྱངས་བ་ནི་བྱང་ཆུབ་

༄༅། །སེམས་ཀྱི་བསླབ་པ་སྟེ། དེས་ནི་རང་དོན་ཉེར་བཞིའི་མཐའ་རུ་མ་ཤོར་བར་བྱས་ལ། ཆོས་ཐམས་ཅད་གཟོད་མ་ནས་ཅིར་སྣང་ཅིར་
འཆར་ཇི་ལྟར་བྱུང་རུང་། དོན་ལ་སྟོང་པ་བསམ་བརྗོད་ལས་འདས་ཤིང༌། སྐྱེ་འགགས་སོགས་མཐའ་བརྒྱད་ཀྱིས་དབེན་པའི་གནས་ལ་རང་གིས་ཐོས་བསམ་
སྟོབས་ཀྱིས་གཞིགས་པའམ། བླ་མའི་ཐུགས་རྗེའི་སྟོབས་ཀྱིས་ངོ་སྤྲད་པ་གང་རུང་གིས་དེ་ཐོག་ཏུ་བཞག་པ་དེ་བཞིན་ཉིད་ཀྱི་ཏིང་ངེ་འཛིན་ནི། དེའི་ངང་ལས་
དེ་ལྟར་མཁའ་ཁྱབ་ཀྱི་ཕ་མར་གྱུར་པའི་དྲིན་མོ་ཆེ་དག་གིས་མ་རྟོགས་ཏེ། མ་རིག་དབང་བཙན། ལས་ཉོན་འཁྲུལ་སྐྱེན་པས། སྒྱུ་མ་ལ་རྟག་པར་ཞེན་པ་
བཞིན། ཕྱིན་ཅི་ལོག་ཏུ་འཁྲུལ་པ་ལས་སླར་ཡང་ཞེན་ནས་སྲིན་བུའི་ཁ་ཆུས་རང་ཉིད་འཆིང་བ་བཞིན་སོང་བ་དེ་དཔྱད་པའམ། སྟོང་ཉིད་རྟོགས་པའི་མཐུས་ཤེས་

ཤིང་། སྒྱུ་མ་ལྟ་བུའི་སེམས་ཅན་རྣམས། སྒྱུ་མ་ལྟ་བུར་འཁྲུལ་པ་དག་སྙིང་རྗེ་བས་སྒྱུ་མ་ལྟ་བུའི་སངས་རྒྱས་ལ་བཀོད་འདོད་ཀྱི་བློ་སྒྱུ་མ་ལྟ་བུ་ནི་ཀུན་ཏུ་སྣང་
བའི་ཏིང་ངེ་འཛིན། དེ་གཉིས་སྟོང་ཉིད་རྟེན་འབྱུང་དང་། རྟེན་འབྱུང་སྟོང་ཉིད་དུ་ཤར་བས་ཡེ་ནས་བྲལ་མ་མྱོང་བའི་མཚན་ཉིད་ཅན་མངོན་དུ་བྱེད་པའི་ཐད་
ཀ་སོ་མ་མ་བཅོས་པའི་རང་བྱུང་གི་ཡེ་ཤེས་རིག་པ་སྐུ་གསུམ་གྱི་བདག་ཉིད་ཆེན་པོ་ཞེས་ཡོངས་སུ་གྲགས་པ་ཡིད་བྱེད་ཀྱི་མཐའ་ལས་འདས་པ་དེའི་རྩལ་གདངས་རྟེན་
དང་བརྟེན་པའི་ཆོ་འཕྲུལ་དུ་སྦྱང་བར་བྱེད་པ་ནི་རྒྱུ་ཡི་ཏིང་ངེ་འཛིན་དེ་གསུམ་པོ། རིག་འཛིན་གྱི་བསླབ་པ་ཡིན་ལ། དེས་སྣང་བ་ཐམས་ཅད་རྟེན་དང་བརྟེན་པ་
ཡང་དག་པའི་དཀྱིལ་འཁོར་དུ་མཐོང་བས་སྲིད་པའི་ཞེན་པ་ཐ་དག་དབྱིངས་སུ་ནུབ་སྟེ་སྤྱོད་ཕྱོགས་སུ་ལྟ་བ་མ་ཤོར་བར་དགོས་པ་བསྟན་པ་ལགས། དེ་ཡན་

༄༅། །གྱིས་བསྲུང་མཚམས་ཅན་རིམ་གྱིས་པའི་དམ་ཚིག་སོང་། གཉིས་པ་བསྲུང་མཚམས་མེད་པ་གཅིག་ཅར་པའི་དམ་ཚིག་ནི། ཀློང་ཆེན་
ཡང་གསང་ཆེན་པོའི་མཁར༔ ཅིར་སྣང་རང་བཞིན་མེད་པར་ཆོ་འཕྲུལ་ཀུན༔ ཕན་གནོད་བྲལ་བའི་རང་བཞིན་གྲོགས་གྱུར་པའི༔ ཆོས་ཉིད་རོལ་པ་ཆེན་པོའི་
བ དམ་ཚིག་ཟུངས༔ ཞེས་ཆོས་ཉིད་ཀློང་ཆེན་པོ་ཤིན་ཏུ་གསང་བའི་ཡང་གསང་བ་ཀ་ནས་དག་པ་ཀུན་ཏུ་བཟང་མོའི་མཁར། ཅིར་ཡང་སྣང་བ་ལ་རང་བཞིན་གྱིས་
མ་གྲུབ་པའི་ཆོ་འཕྲུལ་འགག་པ་མེད་པ་ལྷུན་གྲུབ་ཀྱི་སྣང་བ་ཀུན་ཏུ་པཟང་པོ་རོལ་པའི་རྒྱན་དུ་ཤར་བས། ཇི་ལྟར་ཤར་ཡང་དགེ་སྡིག་སྤང་བླང་ཕན་གནོད་བྲལ་བའི་
རང་བཞིན་ཅན་ཡིན་པར་མ་ཟད་རྒྱན་ནམ་གྲོགས་སུ་གྱུར་པའི་ཕྱིར། བསྲུང་མཚམས་ལས་འདས་པ་ནི་ཆོས་ཉིད་རོལ་པ་ཆེན་པོའི་དམ་ཚིག་གོ །དེ་དག་ནི་དམ་

ཚིག་གི་རྣམ་པར་བཀོད་པ་མདོར་བསྡུས་ཏེ་བསྟན་པ་ཡིན་པས་དེ་དག་གོ་བར་མཛོད་ལ། གནས་སྐབས་ཀྱི་སྒྲུབ་པའི་དམ་བཅའ་སྣ་རེ་རེ་དང་། ཁྱད་པར་འཆད་
ཉན་བྱེད་པ། དགེ་བ་ཆོས་སྤྱོད་སྣ་རེ་རྒྱ་མི་ཆུང་བར་ཁས་བླང་བར་ཞུ་ཞེས་ཁས་ལེན་བླང་མཐར། འོ་ཁྱེད་རང་རྣམས་ཀྱིས་བསྒྲགས་པའི་དམ་ཚིག་ཐ་དག་སྲོག་དང་བསྡོས་
ཏེ་ཅི་ནུས་སུ་བསྒྲུབ་སྙམ་པའི་སེམས་དང་བཅས་ཏེ་འདིའི་རྗེས་ཟློས་མཛོད། གཙོ་བོས་ཇི་ལྟར་བཀའ་སྩལ་པ༔ དེ་དག་ཐམས་ཅད་བདག་གིས་བགྱི༔ ལན་
གསུམ། དེ་ནས་སྐུ་དྲིན་གསོ་བའི་ཕྱིར་དངོས་འབྱོར་དང་ཡིད་སྤྲུལ་གྱི་མཎྜལ་འབུལ་བར་ཞུ་ཞིང་ཕུལ། དེས་མཚོན་ཏེ་དེང་ཕྱིན་ཆད་ལུས་བྲན་དུ་ཕུལ་ནས་ཕྱག་སྐོར་
འགྲོ་འདུག་ཅི་མཉེས་པའི་བྱ་བ་སྒྲུབ་པ་དང༌། ངག་བྲན་དུ་ཕུལ་ནས་ཅི་མཉེས་པའི། ཆོས་སྤྱོད་སྨྲ་བརྗོད་བཤད་གཏམ་བྱེད་པ་དང༌། ཡིད་བྲན་དུ་ཕུལ་ནས་

༄༅། ། །བསྐྱེད་རྫོགས་བྱང་ཆུབ་ཀྱི་སེམས་སོགས་དགེ་ཚོགས་ལ་འདུན་པ་དང་ཅི་མཉེས་པའི་བློ་སྟོབས་ཀྱི་ཤུགས་བསྐྱེད་པ་དང་། རང་ལ་བདོག་
རྒུའི་ཆ་ཤས་ཆེ་སྟེ་ཟས་གོས་རིན་ཆེན་མན་ཆོད། ཆུང་སྟེ་ཁབ་དང་སྐུད་པ་ཡན་ཆོད་ཕུལ་བ་སྟེ། ཁ་ཙམ་མིན་པར་སྙིང་ནས་དམ་བཅའ་བརྟན་པོས་འདིའི་རྗེས་
ཟློས་མཛོད། དེང་ནས་བརྩམ་ཏེ་བདག་བྲན་དུ༔ ཁྱེད་ལ་བདག་ནི་འབུལ་ལགས་ན༔ ཁྱེད་ཀྱིས་སློབ་མར་བཟུང་བ་དང༌༔ ཆ་ཤས་ཀྱང་ནི་སྤྱད་དུ་གསོལ༔
ཞེས་ལན་གསུམ། དེ་ལྟར་རང་ཅག་ཀུན་གྱི་བླ་ན་མེད་པའི་གསང་སྔགས་རྡོ་རྗེ་ཐེག་པའི་སྨིན་བྱེད་བསྐུར་བ་དང་ཐོབ་པའི་དགེ་བའི་རྩ་བ་འདིས་མཚོན་དུས་གསུམ་དུ་དགེ་
ཚོགས་ཀྱི་དངོས་པོ་ཇི་སྙེད་བསགས་པ་རྣམས་བསྡམས་ཏེ་མྱུར་དུ་སངས་རྒྱས་ཀྱི་སར་སྦྱོར་ནས་མཁའ་མཉམ་འདྲེན་པའི་རྒྱུ་རུ་བསྔོ་བར་ཞུ། ཞེས་བསྔོ་བ་བྱའོ། །དེ་ནས་

ཞུ་ལན་གིས་ཚོགས་ལ་རོལ་པ་ནི། ཧོ༔ སྟོན་པ་རྡོ་རྗེ་སློབ་དཔོན་དགོངས་སུ་གསོལ༔ ལྷ་མིའི་འདོད་འབྱུང་བཅུད་ཆེན་རྣམ་གྲོལ་ཚོགས༔ སངས་རྒྱས་ཐུགས་རྗེ་གང་
འདུལ་གསང་ཆེན་བཅུད༔ དགྱེས་པར་དགོངས་ཏེ་བཞེས་པ་ཆེན་པོར་རོལ༔ ག་ན་ཙཀྲ་པཱུ་ཛ་ཧོ༔ བླངས་བ་ནི། ཨེ་མ་ཧོ༔ རྒྱལ་བའི་བཅུད་ལྡན་ཟག་
མེད་འདོད་འབྱུང་མཆོག༔ གཉིས་མེད་བདེ་བ་ཆེན་པོའི་དངོས་གྲུབ་ནི༔ སྒོ་གསུམ་གུས་པས་བདག་གིས་རྣམ་པར་རོལ༔    བོ་དྷི་ཙིཏྟ་མ་ཧཱ་སུ་ཁ་སིདྡྷི་ཕ་ལ་
ཧོ༔ མཆེད་ལྕམ་ལ་དྲངས་ཏེ། མཆེད་ལྕམ་ལྷ་ཡི་རྣལ་འབྱོར་ལྡན་པ་པོ༔ རིན་ཆེན་རིན་ཐང་བྲལ་བ་དབང་གི་རྫས༔ ཐ་མལ་བག་ཆགས་བཤིག་བྱེད་རྫས་མཆོག་
འདི༔ གསང་སྔགས་ཐེག་པ་མཆོག་གི་ཚུལ་ལྟར་རོལ༔ ཨ་ལ་ལ་ཧོ༔ ཞེས་ནང་གི་སྦྱིན་བསྲེག་གིས་རོལ་པའི་ལྷག་མ་དང་པོ་ཕུད་ལྷག་གིས་དོན་དྲན་པས་མཚམས་སྦྱར་བ་ནི། ཧྲཱིཿ    དང་།

༄༅། །པོ་ཕུད་ཀྱིས་ཡེ་ཤེས་ཚེ་བཅུད་བསྡུས༔ བར་དུ་ཚོགས་ཀྱིས་ཚོགས་གཉིས་ཚེ་དཔལ་སྤེལ༔ ཐ་མ་ལྷག་མས་ཚེ་འཕེལ་ཕྲིན་ལས་བསྒྲུབ༔
འཁོར་ཡུག་ལྷག་བསྡུད་ཚོགས་རྣམས་ལྷག་ལ་རོལ༔ རྒྱལ་བའི་ཞིང་གནས་གཏེར་དང་ཏིང་འཛིན་གྱི༔ མུ་རན་སྐྱོང་བའི་སྲུང་མ་ལྷག་ལ་རོལ༔ ཨ་ཀཱ་རོས་ཞལ་
ཆབ་བྲན། ཕཻ་གྱི་ས་ལྷག་མགྲོན་བཀུགས་ལ། བསྔོ་བ་ནི། བྷྱོ༔ ཡེ་ཤེས་དབྱིངས་ཀྱི་མཁའ་འགྲོ་ཡི༔ བཀའ་ཉན་རོལ་པའི་ལྷག་སྡུད་གཅེར་བུ་ཁྲག་ཞག་ཐིག་
ལེས་སྤྲས༔ དམ་ལྡན་རྣལ་འབྱོར་དྲོད་ལ་མ༔ མ་འདིར་བྱོན་ལྷག་མའི་ལོངས་སྤྱོད་བཞེས༔ ཆོས་ཉིད་དབྱིངས་ཀྱི་མཁའ་འགྲོ་ཡི༔ བཀའ་ཉན་རོལ་པའི་
ལྷག་སྡུད་མ། གཟིག་ཤམ་དུང་དམར་ཞིང་གཡང་ཐོགས༔ ཞིང་ཁམས་ཀུན་གྱི་གནས་ཉུལ་མ༔ མ་འདིར་བྱོན་ལྷག་མའི་ལོངས་སྤྱོད་བཞེས༔ དམ་ཚིག་

དབྱིངས་ཀྱི་མཁའ་འགྲོ་ཡི༔ བཀའ་ཉན་རོལ་པའི་ལྷག་སྡུད་མ༔ རིན་ཆེན་རྒྱན་ཆ་སི་ལི་ལི༔ ཟབ་གཏེར་གཉན་གྱི་དྲོད་ཉུལ་མ༔   མ་འདིར་བྱོན་ལྷག་མའི་
ལོངས་སྤྱོད་བཞེས༔ ལེགས་ཉེས་སྟངས་འཛིན་ཡེ་ཤེས་ཀྱི༔ དམ་ཚིག་ཉུལ་བའི་ལྷག་སྡུད་མ༔ ཁ་དོག་ཆ་ལུགས་མ་ངེས་ཀྱང་༔ ཚུལ་དང་ཚུལ་མིན་དྲོད་
ཉུལ་མ༔ མ་འདིར་བྱོན་ལྷག་མའི་ལོངས་སྤྱོད་བཞེས༔ ཨུ་ཙི་ཊ་མ་མ་ཧཱུྃ་ཧཱུྃ་ཛ་ཛ་ཁ་ཁ་ཁཱ་ཧི་ཁཱ་ཧི༔ ཞེས་སྨན་རཀ་སྦྲེངས་ཏེ་གཙང་སར་རམ་དུར་ཁྲོད་དུ་བསྐྱལ། ཆོས་སྐྱོང་གི་རྟེན་
གཏོར་རིགས་བསང་ནང་དུ་ཕུལ་ལ་གཏོར་སྐྱོངས་བྱ། བསྐུལ་པ་ནི། གཏོར་མ་འབྲུ་གསུམ་གྱིས་བརླབ་སྟེ།  ཧཱུཾ༔ རབ་ཁྲོས་དབང་ཆེན་འབར་བའི་དུས་ལ་བབ༔ དུས་མིན་འཆི་བའི་གནོད་
པ་མྱུར་དུ་བཟློག དབང་ཆེན་ལྷ་ཚོགས་ཐུགས་དམ་རྒྱུད་བསྐུལ་ཏེ༔ འཆི་མེད་ཚེ་དབང་མངོན་དུ་གྱུར་པར་མཛོད༔ མཱ་ར་ཡ་ཕཊ༔ ཆད་ཐོའི་ཐ་ཚིག་བསྒྲགས་པ་

༄༅། །ནི༑ ཧཱུཾ་ཧྲཱིཿ    སྔོན་ཚེ་འདས་དུས་བསྐལ་པའི་ཐོག་མ་ལ༔ འོག་མིན་བདེ་བ་ཅན་གྱི་ཞིང་ཁམས་སུ༔ ཐོག་མའི་མགོན་པོ་སྣང་བ་
མཐའ་ཡས་ཀྱིས༔ འཆི་མེད་ཚེ་ཡི་དལ་ཞལ་ཕྱེས་པའི་ཚེ༔ ཡེ་ཤེས་དབྱིངས་ཀྱི་སྲུང་མ་ཐམས་ཅད་ཀྱིས༔ སྒྲུབ་མཆོག་ཚེ་ཡི་བར་ཆད་བཟློག་པ་དང་༔ རྣལ་
འབྱོར་སྐུ་ཚེ་བསྲིང་བར་མ་ཆད་དམ༔ ཐ་ཚིག་ཐུགས་དམ་ཇི་བཞིན་ཕྲིན་ལས་མཛོད༔    བྷྱོཿ    དེ་འོག་བར་གྱི་བསྐལ་པའི་དབུས་མ་ལ༔ བྲག་ཕུག་མ་
ར་ཏི་ཀའི་ཀེའུ་ཚང་དུ༔ སློབ་དཔོན་ཆེན་པོ་པདྨ་འབྱུང་གནས་དང་༔ ཤེས་རབ་ལྷ་ལྕམ་མནྡྷ་ར་བ་ཡིས༔ འཆི་མེད་ཚེ་ཡི་དལ་ཞལ་ཕྱེས་པའི་ཚེ༔ མགོན་
པོ་ཚེ་དཔག་མེད་པས་བྱིན་རླབས་པས༔ སྐྱེ་འཆི་མེད་པ་རྡོ་རྗེའི་ལུས་སུ་གྲུབ༔ དེ་ཚེ་ཡེ་ཤེས་སྲུང་མ་ཐམས་ཅད་ཀྱིས༔  སྒྲུབ་མཆོག་ཚེ་ཡི་བར་ཆད་བཟློག་

པ་དང་༔ རྣལ་འབྱོར་སྐུ་ཚེ་བསྲིང་བར་མ་ཆད་དམ༔ ཐ་ཚིག་ཐུགས་དམ་ཇི་བཞིན་ཕྲིན་ལས་མཛོད༔ བྷོ༔ དེ་འོག་བར་གྱི་བསྐལ་པའི་ཕྱི་མ་ལ༔ སློབ་
དཔོན་ཆེན་པོ་པདྨ་འབྱུང་གནས་དང་༔ ཤེས་རབ་གཟུངས་མ་མཁར་ཆེན་མཚོ་རྒྱལ་གྱི༔ བྲག་དམར་གཡའ་མ་ལུང་གི་དབེན་གནས་སུ༔ འཆི་མེད་ཚེ་ཡི་དལ་
ཞལ་ཕྱེས་པའི་ཚེ༔ ལང་གྲོས་ཚེ་ཡི་རིག་འཛིན་དབང་ཐོབ་དུས༔ ཡེ་ཤེས་གྲུབ་ཀྱང་ལེགས་ཉེས་སྲུང་མ་ཡི༔ སྒྲུབ་མཆོག་ཚེ་ཡི་བར་ཆད་བཟློག་པ་དང་༔
རྣལ་འབྱོར་སྐུ་ཚེ་བསྲིང་བར་མ་ཆད་དམ༔ ཐ་ཚིག་ཐུགས་དམ་ཇི་བཞིན་ཕྲིན་ལས་མཛོད༔ བྷོ༔ དེ་འོག་ལྔ་བརྒྱ་དུས་ཀྱི་ཐ་མ་ལ༔ སློབ་དཔོན་ཆེན་པོ་
པདྨ་འབྱུང་གནས་ཀྱིས༔ རིག་འཛིན་ཧཱུྃ་ནག་ནམ་མཁའི་སྙིང་པོ་ལ༔ དབང་བསྐུར་ལུང་བསྟན་རྒྱལ་ཚབ་མངའ་གསོལ་ཚེ༔ འཁོར་བཅས་གནས་གཏེར་སྲུང་

༄༅། །མ་ཐམས་ཅད་ཀྱིསཿ སྒྲུབ་མཆོག་ཚེ་ཡི་བར་ཆད་བཟློག་པ་དང་༔ རྣལ་འབྱོར་སྐུ་ཚེ་བསྲིང་བར་མ་ཆད་དམ༔ ཐ་ཚིག་ཐུགས་དམ་
ཇི་བཞིན་ཕྲིན་ལས་མཛོད༔ བྷོ༔ དེ་འོག་སྙིགས་མ་ཤིན་ཏུ་བདོ་བའི་ཚེ༔ རིག་འཛིན་ཧཱུྃ་ནག་ནམ་མཁའི་སྙིང་པོ་ཡིས༔ པདྨའི་ཟབ་བཅུད་སྙིང་ཁྲག་རོལ་
པའི་ཚེ༔ སྣང་སྲིད་ལྷ་སྲིན་སྡེ་བརྒྱད་ཐམས་ཅད་ཀྱིས༔ མ་བཟོད་རང་རང་སྲོག་སྙིང་ཕུལ་ནས་ཀྱང་༔ སྒྲུབ་མཆོག་ཚེ་ཡི་བར་ཆད་བཟློག་པ་དང་༔ རྣལ་g
འབྱོར་སྐུ་ཚེ་བསྲིང་བར་མ་ཆད་དམ༔ ཐ་ཚིག་ཐུགས་དམ་ཇི་བཞིན་ཕྲིན་ལས་མཛོད༔ བརྟན་སྐྱོང་ནི། ཧཱུཾ་བྷོ༔ སྔོན་ཚེ་སློབ་དཔོན་པདྨ་འབྱུང་གནས་ཀྱི༔ ༔
དམ་ལ་བཞག་པའི་བོད་ཁམས་བརྟན་མའི་ཚོགས༔ བདུད་མོ་གནོད་སྦྱིན་སྨན་མོའི་ཚོགས་རྣམས་ཀྱིས༔ འཁོར་བཅས་ལྷབ་ལྷུབ་སིལ་སྙན་སྒྲ་དང་བཅས༔ ཐ་།

ཚིག་ཐུགས་དམ་ཇི་བཞིན་ཕྲིན་ལས་མཛོད༔ མ་མཱ༔ ལ་ལཱ༔ ལི་ལཱི༔ ཁཱ་ཧི་ཁཱ་ཧི༔ མནན་པ་ནི། ཧཱུྃ་ཧཱུྃ༔ ཡེ་ཤེས་སྙིང་པོ་ཚེ་ཡི་ཏིང་འཛིན་གྱིས༔
ཚེ་ལ་བར་ཆད་གཏན་ནས་མི་ལྡང་བའི༔ ཡེ་ཤེས་མནན་པའི་ཕྲིན་ལས་གཟེར་འདེབས་ཀྱིས༔ ཆོས་ཉིད་རོལ་པའི་ཆོས་དབྱིངས་ཡེ་ཤེས་སོ༔ ༀ་ལཾ་ཧཱུཾ་ལཾ་
ཐུ་ལཾ་སྟྭཾ་བྷ་ཡ་ནན༔ ཡེ་ཤེས་པ་མདུན་གྱི་ནམ་མཁར་གཤེགས་ལ་གཏང་རག་གི་མཆོད་བསྟོད་འབུལ། ཡི་གེ་བརྒྱ་པ་ལན་གསུམ་གྱིས་ནོངས་པ་བཤགས། རས་བྲིས་ཡིན་ན། འདིར་ནི་གཟུགས་དང་སོགས་
ཀྱིས་བསྟིམ། ཚོམ་བུ་དང་རྡུལ་མཚོན་གྱི་ཕྱོགས་ལ། ཨོཾ༔ ཁྱེད་ཀྱིས་སེམས་ཅན་དོན་སོགས། བཛྲ་མུ༔ རང་བཞིན་ཡེ་ཤེས་ཀྱི་འཁོར་ལོ་ཆོས་ཀྱི་དབྱིངས་སུ་གཤེགས།
ཏིང་ངེ་འཛིན་དམ་ཚིག་གི་དཀྱིལ་འཁོར་མཐའ་ནས་རིམ་གྱིས་འོད་དུ་ཞུ་སྟེ། ཐུགས་སྲོག་ནཱ་དའི་བར་དུ་ཐིམ་ནས་མི་དམིགས་པར་བཞག་ལ། སླར་ཡང༌། ཨོཾ་

༄༅། །གུ་རུ་ཨ་ཡུ་སིདྡྷི་ཧཱུྃ་ཧྲཱི༔ ཨ་མ་ར་ཎི་ཛཱི་ཝནྟི་ཡེ་སྭཱ་ཧཱ༔ ཞེས་པའི་སྔགས་ཀྱི་སྒྲ་གདངས་ཀྱི་རྐྱེན་ལས་སྣང་གྲགས་འགྱུ་གསུམ་ལྷ་སྔགས་
ཡེ་ཤེས་ཀྱི་རོལ་བར་སད་པར་བསམ་མོ། །བསྔོ་བ་ནི། འཆི་མེད་ཚེ་ཡི་རིག་འཛིན་བསྒྲུབ་པ་ཡི༔ དགེ་བའི་འབྲས་བུ་མཁའ་ཁྱབ་འགྲོ་ལ་བསྔོ༔ སྨོན་ལམ་ནི༔ ཧྲཱིཿ
མཁའ་མཉམ་ལུས་ཅན་སྐྱེ་འགྲོ་མ་ལུས་ཀུན༔ འཆི་མེད་ཚེ་ཡི་གོ་འཕང་མྱུར་ཐོབ་ཤོག བཀྲ་ཤིས་ནི། ཧྲཱིཿ   བཀྲ་ཤིས་གང་ཞིག་ཚེ་དང་ཡེ་ཤེས་ཀྱིས༔ སྙིང་
པོ་རྒྱལ་བ་རྣམས་ཀྱི་ཡོན་ཏན་དང་༔ ཕྲིན་ལས་མཛད་པའི་ཆོ་འཕྲུལ་ཕན་བདེའི་གཏེར༔ ཁམས་གསུམ་སེམས་ཅན་ཀུན་ལ་བདེ་ལེགས་སྩོལཿ    ཞེས་པ་དང་
གཞན་ཡང་སྨོན་ལམ་བཀྲ་ཤིས་ཅི་རིགས་པ་མཐའ་རྒྱས་སུ་བྱས་ལ། བུམ་ཆུ་ལ་སོགས་པའི་རྫས་རྣམས་གཏེར་དུ་སྦས་པ། ཆུ་བོར་བསྐྱལ་བ་སོགས་ཅི་རིགས་བྱས་ལ། ལས་ཀྱི་རྗེས་རིམ་མི་མངོན་པར་བྱའོ། །དེ་ནས་ཁྲིད་དང་ལུང་

སོགས་རིམ་པར་གྲོལ་བྱེད་ཀྱི་སྐོར་རྣམས་ཚངས་སྤྲུགས་སུ་གདབ་པར་བྱ་བ་ཡིན་ནོ།། ༈ སླད་ཀྱི་ཚིགས་སུ་བཅད་པ། སྲིད་པའི་དྲི་མུན་སྟུག་པོ་མ་ལུས་པ། །རབ་ཏུ་སྦྱངས་བྱེད་ཤར་རིའི་ཉི་གཞོན་ཆེ། །ལེགས་
བསྡེབས་ཁྱུང་སྔོན་སྐྱེས་ཀྱིས་དྲངས་བ་ཡི། །དཔལ་དེ་སྐྱེ་དགུ་ཡོངས་ཀྱི་གཉེན་དུ་བྱིན། ༡ །ཀློང་གསལ་ཆོས་ཚུལ་རྒྱ་མཚོའི་འཇིང་གི་ཕ་མཐའ་བྱིས་བློས་མི་དཔོག་ཀྱང་། །མཚུངས་མེད་བླ་མ་དེད་དཔོན་ཆེན་པོའི་ལུང་བཞིན་གྲུ་
བོ་རབ་བསྐྱེད་དེ། །སྲིད་ན་འབྱུང་དཀོན་དབང་གི་རྒྱལ་པོ་སྨིན་བྱེད་ཐ་དག་ལེགས་བསྒྲིགས་ཏེ། །དཔྱད་ཅིང་ཡོངས་སྦྱངས་དོ་ཤལ་བཟང་པོའི་མགུལ་གྱི་བུམ་པར་མཛེས་གྱུར་མོད། ༢ །འོན་ཀྱང་སྐྱེ་བོས་བརྩོན་པའི་བྱི་དོར་དམན་
པ་དང་། །ཆོ་གར་མི་མཁས་རྒྱལ་མཚན་རྩེ་རུ་མ་གྱུར་པ། །དགོས་འདོད་འབྱུང་བྱེད་བོང་སོགས་ཀུན་དང་ཅིས་མ་འདྲ། །སྨིན་བྱེད་རིམ་པའི་ཆོ་ག་འཛིངས་པའང་དེ་དང་མཚུངས། ༣ །བསྟན་འཛིན་སྐྱེས་བུ་དོན་ལ་དབང་འབྱོར་
འཇིག་རྟེན་སྒྲོན་མེ་གཅིག་པུ་ལྟས། །ཚར་དུ་དངར་བ་དབུར་སྐྱེས་པདྨོའི་ཟློས་གར་སྒྱུར་འདྲའི་འཕགས་མཆོག་རྣམས། །རབ་ཏུ་དགྱེས་པའི་ཚེམས་ཕྲེང་ངོམ་པས་ཚིག་དང་དོན་གྱི་བཅུད་མཆོག་རྒྱུན། །བློ་གྲོས་རྩལ་ཆུང་ཁོ་བོའི་ཡིད་ཀྱི་བུང་།

༄༅།  །བར་བྱིང་ཡང་མཐའ་དག་ཅི། ༤ །སྐྱེས་མཆོག་དུ་མས་ཁུ་བྱུག་མགྲིན་ལྔ་ཡིས། །བསྐུལ་བས་དཔྱིད་ཀྱིས་ཉམས་པ་གསོ་བ་ལྟར། ཁོ་བོའི་ཞུམས་པའི་བློ་ཡང་དེ་ལྟར་བསལ། །རྣམ་དཔྱོད་
མེ་སྟག་ཆུང་ངུ་རྒྱས་པར་གྱུར། ༥ །ལྷག་པའི་བསམ་པ་རྒྱལ་བསྟན་རིན་ཆེན་གཅིག་ཏུ་བསྡུས་འདྲའི་ཆོས་ཚུལ་ཟབ་མོའི་མཛོད་ཁང་སྒོ་འཕར་དབྱེ་དཀའ་བར། །དཀོར་གཉེར་བླ་མའི་གསུང་ངག་ལུང་ལ་ཚུལ་བཞིན་མི་ཉན་ལུང་རིགས་
མན་ངག་གསུམ་ལྡན་བློ་གྲོས་མཆིས་དཀའ་ཞིང་། །དེ་ཕྱིར་ཆོ་ག་འཁྲུགས་པས་སློབ་མའི་རྒྱུད་ལ་ས་བོན་བཞག་པ་རྡུལ་བའི་འབྲས་ཀྱི་སྙེ་མ་མི་འབྱུང་ཕྱིར། །དོན་མཆོག་མ་ནོར་གོང་མའི་ལུང་ནི་སྒྱུ་ཐབས་ཆེན་པོས་རབ་ཏུ་ཕྱེས་ཏེ་དབང་རྒྱལ་
འདོད་འབྱུང་སྦྱིན་པར་སེམས། ༦ །མཁས་པར་གྲགས་འདོད་རང་ཆེ་འབྱིན་པ་རིང་བྱས་ཏེ། །རྗེ་བཙུན་མཆོག་རྣམས་ཐུགས་ཀྱི་བཞེད་སྐོང་བསྟན་པ་ལ། །ཕན་ནམ་སྙམ་པས་རང་བློས་གང་དཔོག་བསྒྲིབས་བྱས་པའི། །ཡིད་
བཞིན་དབང་རྒྱལ་མཛོད་ཆེན་མཆོག་འདི་བྱས་པ་ལགས། ༧ །ཚད་མ་གསུམ་གྱི་བློ་གྲོས་དམན་པའི་ཕྱིར། །གཞུང་དོན་མཐིལ་ཕྱིན་རྟོགས་པར་མ་ནུས་པས། །ཉེས་པར་བཤད་པའི་ཆ་མཆིས་བླ་མ་དང༌། །ཡི་དམ་མཁའ་འགྲོ་

ཆོས་སྐྱོང་བཟོད་པར་ཞུ། ༨ །སྡིག་ལྟུང་གྱུར་པའི་ཉེས་པའི་དྲི། །ཚེ་རབས་སྡིག་དང་ལྷན་གཅིག་ཏུ། །བླ་མ་རྒྱལ་བ་སྲས་བཅས་ཀྱི། །དྲུང་དུ་འདུག་བཞིན་མཐོལ་ལོ་བཤགས། ༩ །འབད་པའི་དགེ་བ་འདིས་མཚོན་
པའི། །སྒོ་གསུམ་ཆ་རུ་མཆིས་ཇི་སྙེད། །སྡོམ་པས་རྒྱལ་བ་མཆོག་གི་བསྟན། །སྒྲོན་མེ་རྟག་ཁྱབ་གསལ་གྱུར་ཅིག ༡༠ །ལེགས་པར་སྨྲ་བའི་རྣམ་དག་ཆོས། །གངས་ཅན་འདི་ན་མཆིས་སོ་ཅོག །རང་རང་ལམ་དུ་བཞེད་པ་
ཀུན། །ཕྱོགས་མཐའ་དབེན་པར་རྒྱས་གྱུར་ཅིག ༡༡ །ཐེག་པའི་ཡང་རྩེ་ཀློང་གསལ་རྡོ་རྗེའི་སྙིང་། །སྙིང་པོ་བཤད་དང་སྒྲུབ་པས་ཡང་བཟུང་སྟེ། །གྲགས་པའི་ས་ཆེན་ངོགས་སུ་ཁྱབ་པ་དང༌། །འཇའ་ལུས་སྐུ་བརྙེས་ཁྱུ་མཆོག་
འབྱུང་བར་སྨོན། ༡༢ །ད་ལྟའི་སྐྱེ་བའི་མྱུ་གུ་བསྐྲུན་པའི་ཕ་མས་གཙོ། །སྐྱེ་རྒུ་ཐ་དག་དེང་ནས་བདེ་ཅན་སྣང་བ་ལྟར། །མངོན་མཐོར་གྱུར་ཏེ་ཡང་དག་ལམ་ལ་རབ་ཞུགས་ནས། །མངོན་འཚང་རྒྱ་ཞིང་གཞོན་ནུ་བུམ་སྐུར་སྡུད་
པར་ཤོག། ༈ ཅེས་ཨོ་རྒྱན་རྒྱལ་ཚབ་དེང་དུས་ཀྱི་སྟོན་པ་མངོན་དུ་སྣང་ཞིང་ཟབ་མོའི་ཆོས་ཀྱི་མཛོད་གཏེར་འཆང་བ་༧གཏེར་ཆེན་རིག་འཛིན་ཀློང་གསལ་སྙིང་པོའི་སྨིན་བྱེད་ཀྱི་སྐོར་ཐ་དག་ནོར་བུ་དབང་གི་རྒྱལ་པོའི་དྭོག་པ་

༄༅། །བསྟར་བ་ལྟར་བཞུགས་ཀྱང་། གཏེར་གཞུང་རྩ་བ་ཉིད་ལས་སྔོན་གྱི་མཁས་གྲུབ་ཀྱི་དབང་པོ་བརྒྱུད་པའི་བླ་མ་མུ་ཏིག་རྩ་ལ་བརྒྱུས་པ་ལྟ་བུ་རྣམས་ཀྱིས་རང་རང་གི་མན་ངག་གནད་སྙན་ནས་སྙན་དུ་བརྒྱུད་པ་
ལས་ཁྲིག་ཆགས་སུ་སྤེལ་བར་མ་མཛད་པ་དང་། ཅུང་ཟད་རེ་གནང་བ་དག་ཀྱང་དེ་དང་དེའི་སྐབས་བབས་ཀྱི་དོན་དུ་སོང་བས་ཐར་ཆགས་སུ་བགྱིད་པའི་ཚེ་འཇུག་པ་བདེ་བ་ཙམ་དུ་མ་གྱུར་ཏོ། །དེའི་སླད་དུ་སྔར་ཟིན་བྲིས་ཞིག་བྲིས་པ་ལས།
སླར་ཡང་སྐྱབས་གནས་དམ་པ་འཁོར་ལོའི་མགོན་པོ་རྡོ་རྗེ་འཆང་༧དགེ་སྤྲུལ་རིན་པོ་ཆེས་ཟིན་བྲིས་འདི་ཉིད་ལས་ཀྱང་ཕྱག་ལེན་དཀའ་བ་དང་། མ་ཟད་ཆོ་ག་ནོར་འཁྲུལ་མེད་པ་ཞིག་དེའི་སྟེང་ནས་འབྱུང་དཀའ་འདུག་པས། སླད་ཀྱིས་བསྟན་
པ་ལ་སྨན་པ་ཆེ་བའི་ཕྱིར། ཆུ་འབབས་སུ་འགྲོ་ཤེས་ཤིག་ཅི་ནས་ཀྱང་བྲི་བར་རིགས་ཞེས་བཀས་གནང་ཞིང་། མཁས་པའི་དབང་པོ་བཀའ་དྲིན་འགྲན་ཟླ་དང་བྲལ་བ་མཁན་༧རཏྣ་རསྨིའི་ཞལ་སྔ་ནས་ཀྱང་འདི་ལྟ་བུ་བྲིས་ན་ལེགས་པའི་གསུང་
གིས་དབུགས་དབྱུང་མཛད་དེ། ད་དུང་༧ལྕམ་སྤྲུལ་རྡོ་རྗེ་འཆང་ལ་བསྡུར་ཞུས་བཅས་ཀྱིས་སྔོན་གྱི་བླ་མ་བརྒྱུད་པའི་མཐོང་རྒྱུད་གཙོ་བོར་གྱིས་ཤིག་པའི་ཞལ་བཀོད་གནང་བ་དང༌། ལྕམ་སྤྲུལ་རྡོ་རྗེ་འཆང་ནས་ཀྱང་ནན་ལྟར་ཞལ་བཀོད་ཟིན་

རིས་སུ་ཕྱག་བྲིས་བཏབ་པ་སྩལ་བ་དང་། རྡོ་རྗེ་འཆང་མི་ཡི་རོལ་གར་ཅན་བཀའ་དྲིན་འགྲན་བྲལ་༧སྐུ་ཞབས་རིན་པོ་ཆེ་ནས་ཀྱང་དེ་ལྟར་གྲུབ་ན་ལེགས་པའི་གསུང་གི་རྗེས་གནང་གི་མེ་ཏོག་སྤྱི་བོར་སྤྱད་པས། རང་ངོས་བློ་གྲོས་དམན་ཞིང་
མཐོང་ཐོས་རྒྱ་ཆུང་བས་ལེགས་ཆས་དབེན་རུང་སྐྱབས་གནས་དམ་པ་རྣམས་ཀྱི་དགོངས་བཞེད་སྐོང་ཕྱིར་བྲི་ཉམས་ཡིད་ལ་བགྱིད་སྐབས་ལེ་ལོས་རིང་དུ་ལུས་པས། ༧རྡོ་རྗེ་འཆང་དགེ་སྤྲུལ་རིན་པོ་ཆེས་བཀའ་གླེགས་ཀྱི་ཕྲེང་བ་དང་། དངོས་
ཀྱི་ཞལ་སྔ་ནས་ལན་གྲངས་དུ་མར་བཀའ་གནང་བརྒྱུད་མར་བྱུང་ཞིང་། ཆོས་ཟབ་མོར་ཚིག་གིས་སྙོགས་མ་བཏང་བ་ལ་སེམས་ནས་ཤིན་ཏུ་མཚེར་སྐབས་རྨི་ལམ་གྱི་ལྟས་སྔ་ཕྱི་བྱུང་བ་དག་ལ་བླ་མ་དང་མཁའ་འགྲོས་གནང་ངམ་སྙམ་པའི་རྐྱེན་ལ་
བརྟེན་ནས། བླ་མ་དམ་པ་རྣམས་ཀྱི་བཀའ་ལུང་སེམས་ལ་བཅག རྩ་བའི་གཏེར་ཆོས་རྡོ་རྗེ་ཚིག་རྐང་གིས་དཔང་པོར་བྱས། བཀའ་གཏེར་གྱི་ཆོག་ཁྲིག་ཁུངས་མ་རྣམས་ཀྱིས་ཟུར་བརྒྱན་ཏེ། ཁོ་བོ་ཀམཚན་རྡོ་རྗེ་འཆང་བ་རྣམས་ཀྱི་སློབ་
འབངས་ཀྱི་གྲལ་མཐར་གནས་པ་སྙིགས་དུས་ཀྱི་བཙུན་གཟུགས་༧བསྟན་པའི་ཉིན་བྱེད་འཇིགས་བྲལ་ཕྱོགས་ལས་རྣམ་རྒྱལ་དཔལ་བཟང་པོ་ཞེས་བོད་ཅིང་། མིང་གཞན་ལ་ཚངས་སྲས་བློ་གཏེར་དབང་པོ་བློ་ལྡན་བཞད་པའི་གེ་སར་ཞེས་བཏགས་

༄༅། །པ་གཏེར་ཆེན་ཆོས་ཀྱི་རྒྱལ་པོའི་གདན་ས་གཉིས་པ་གསང་སྔགས་རབ་བརྟན་གླིང་གི་ཆོས་གྲྭའི་ཡང་ཁྲོད་བྱམས་པ་ཆོས་འབྱུང་གི་སྤྱིལ་
ཆུང་དུ་སྐར་མ་རྒྱལ་དང་ཕུར་བུ་རྩེན་པའི་འགྲུབ་སྦྱོར་ལ། ཐོག་མར་བརྩམས་ནས་རབ་བྱུང་བཅུ་བཞི་པའི་ནང་ཚན་ལྕགས་འབྲུག་ལོ་ཡི་ཧོར་ཟླ་བཅུ་པ་ཕྱི་མའི་གསུམ་
པ་སྟོང་གི་ཚེས་ལ་གྲུབ་པར་བགྱིས་པའི་ཚེ་རབས་ཀུན་ཏུ་རྒྱུད་རབ་ཏུ་སྨིན་ནས་རང་གཞན་གྱི་དོན་གཉིས་གྲུབ་པའི་རྒྱུར་གྱུར་ཅིག དབང་ཆུ་འདི་དང་འཕྲད་པས་སྒྲིབ་
གཉིས་བག་ཆགས་དང་བཅས་སྦྱངས་ཏེ་སྐུ་བཞིའི་ས་བོན་ཐེབས་ནས་མངོན་འཚང་རྒྱ་བའི་རྒྱུར་གྱུར་ཅིག། སརྦ་དཱ་ཀ་ལུ་ཀཱ་ཡ་ཙ་ཏུརྞཱཾ་བྷ་ཝནྟུ། །

༄༅། །དཀྱུས་ནས་སྐྱབས་སེམས་སྡོམ་བཟུང་བྱ་ཞེས་པ་ཀུན་ལ་འདི་སྦྱར་རོ།། བླ་མ་དང་ཐ་མི་དད་པའི་ལྷག་པའི་ལྷ་ཞེས་ཁ་བསྒྱུར་ལ་སྐྱབས་སུ་འགྲོ་ཞིང་སེམས་
བསྐྱེད་དེ་ཁྱད་པར་གྱི་སྡོམ་པ་བླང་བར་བགྱིའོ་སྙམ་པས་འདིའི་རྗེས་ཟློས་མཛོད། ན་མོ༔ ཕྱོགས་བཅུའི་སངས་རྒྱས་དཀོན་མཆོག་གསུམ༔ བླ་མ་ཡི་དམ་
མཁའ་འགྲོ་དང་༔ ཆོས་སྐྱོང་དམ་ཅན་རྒྱ་མཚོ་ལ༔ བདག་ནི་གུས་པས་སྐྱབས་སུ་མཆི༔ ཧྲཱིཿ   མ་གྱུར་འགྲོ་བ་ཀུན་དོན་དུ༔ བླ་མེད་སྔགས་ཀྱི་སྒོར་
ཞུགས་ནས༔ ཕྲིན་ལས་རྣམ་བཞི་གང་འདུལ་གྱིས༔ འགྲོ་བའི་དོན་ལ་བརྩོན་པར་བྱ༔ ཇི་ལྟར་སྔོན་གྱི་རྒྱལ་བ་སྲས་བཅས་དང་༔ རིག་འཛིན་མཁའ་
འགྲོ་རྒྱ་མཚོའི་ཚོགས་རྣམས་ཀྱིས༔ ཕྱི་ནང་གསང་བ་མཆོག་གི་དམ་ཚིག་དང་༔ སྡོམ་པ་རྒྱ་མཚོ་མཐའ་ཡས་བཟུང་བ་ལྟར༔   དེང་ནས་བདག་ཀྱང་ལམ་ཆེན་

དེར་ཞུགས་ནས༔   འགྲོ་ལ་ཕན་ཕྱིར་དེ་དག་བཟུང་བར་བགྱི༔   ལན་གསུམ་བྱ། དགེའོ།།

༄༅། །ཁྲོ་བོའི་བདག་འཇུག་ལ། ཨོཾ་བཛྲ་ཀྲོ་དྷ་ས་མ་ཡ་ཧཱུྃ། ཞེས་རིག་པའི་མེ་ཏོག་དོར་ནས། རང་བཞིན་གྱི་དཀྱིལ་འཁོར་དང་ཏིང་ངེ་འཛིན་གྱི་དཀྱིལ་
འཁོར་གཉིས་ཀྱི་སྐུ་གསུང་ཐུགས་ཡོན་ཏན་ཕྲིན་ལས་རྣམས་རང་བཞིན་དབྱེར་མེད་རྟོགས་པར་བྱས་ལ། ཨོཾ༔ ཁྲོ་ལ་ཁྲོས་པས་ཞི་མཛད་པ། །ཐུགས་རྗེ་ཁྲོ་
དཔལ་རྔམས་པའི་ཚོགས། །འབར་བའི་བྱིན་རླབས་རྨད་པོ་ཆེ། །འདི་ཉིད་དུ་ནི་སྩལ་དུ་གསོལ།། ཨོཾ་བཛྲ་ཀྲོ་དྷ་ས་མ་ཡ་ཧཱུཾ། ཨོཾ་བཛྲ་ཀྲོ་དྷ་ས་མ་ཡ་
ཕཊ། ཨོཾ་བཛྲ་ཀྲོ་དྷ་ས་མ་ཡ་ཧོ། ཞེས་པ་ཙམ་གྱིས་བདག་ཉིད་ཞུགས་པས། སློབ་མ་འཇུག་པར་གསོལ་བ་གདབ་པ་ནི། རྡོར་དྲིལ་འཛིན་ལ་ཐལ་མོ་སྦྱར་ནས། དེ་བཞིན་གཤེགས་པ་ཀུན་གྱི་
གནས། །ཧེ་རུ་ཀ་ཡི་གྲོང་ཁྱེར་མཆོག །གསང་བའི་དཀྱིལ་འཁོར་ཆེན་པོ་འདིར། །བདག་གིས་སློབ་མར་གཞུག་པར་བགྱི། །ཞེས་གསོལ་ནས་གནང་བ་སྦྱིན་པར་

བསམ་མོ།། ༈ ཛཔྲ་ཁང་དབྱེ་བ་ནི། ཧཱུྃ་བི་ཤྭ་བི་ཤུདྡྷེ་ཞེས་པའི་མཚམས་སུ་སོ་སོའི་རྩ་སྔགས་གང་ཡིན་ནམ། ཧཱུྃ་དང་ལྟ་བུ་གཙོ་བོའི་གང་ཡིན་སྦྱར་ལ། ཕཊ་ཛ༔བཏགས་པས། བདག་
ཉིད་རྩ་བའི་དཀྱིལ་འཁོར་ལས་ཡེ་ཤེས་ཀྱི་དཀྱིལ་འཁོར་གཉིས་པ་ཕྱེས་ཏེ། མདུན་དུ་གསལ་བརྟན་འོད་ཟེར་འབར་བར་བཞུགས་པར་བསམ་མོ།། ཧཱུྃ་ཧྲཱི༔   སྙིང་
པོ་བྱང་ཆུབ་སེམས་ཀྱི་དཀྱིལ་འཁོར་དུ། །ཡེ་ཤེས་སྒྱུ་མར་རོལ་པའི་ལྷ་ཚོགས་རྣམས། །མི་འདའ་རྡོ་རྗེ་དམ་ཚིག་རྗེས་དགོངས་ལ། །བྱིན་རླབས་དབང་
དང་དངོས་གྲུབ་སྩལ་དུ་གསོལ།།

༄༅། །མ ཧཱ ནི དྷི བཛྲ མཱ ར ཛི ཏྲ ནི དྷི དྷ རྨེ ནྟྲ ཛ ལ སྱ རྩ ཏུ ཨ ལཾ ཀ རཱ མྲྀ ཏ སྱ ཀུ མྦྷཾ ར ཏི སྨ།   །།
༄༅། །གཏེར་ཆེན་བདུད་འདུལ་རྡོ་རྗེའི་གཏེར་ཆོས་དབང་ཆུའི་མཛེས་རྒྱན་བདུད་རྩིའི་བུམ་བཟང་ཞེས་བྱ་བ་བཞུགས་སོ།། 

༄༅། །ན་མོ་གུ་རུ་བཛྲ་དྷ་ར་ཡེ། སྲིད་དང་ཞི་བའི་ཆོས་ཁམས་མ་ལུས་ཐིག་ལེ་
ཉག་གཅིག་ཡོངས་ཟླུམ་ཞིང་། །སྤྲོ་དང་བསྡུ་བའི་སྒྱུ་འཕྲུལ་དྲྭ་བ་ཇི་སྙེད་དངོས་ཀུན་ནམ་མཁའི་མུར། །
བྱེད་པོ་མཆོག་གྱུར་དཔལ་ལྡན་བླ་མ་གང་ཁྱེད་ཁོ་བོ་ཅག་གི་ནི། །ཚེ་རབས་ཕྲེང་བའི་སྐྱབས་གནས
གཅིག་པུར་མཐོང་བཞིན་སྐྱེ་ཀུན་མི་འབྲལ་ཤོག །མཆོག་ཐུན་སྙེ་མའི་གཡུར་ཆེན་སྦྱིན་མཛད་འགྱུར་མེད་པ། །

༄༅། །རིན་ཆེན་ངོ་བོ་ཁྱབ་པར་སྐྱོངས་མཛད་གདུལ་བྱའི་ཡིད། །ཇི་བཞིན་རེ་སྐོངས་ལྷག་
པའི་ལྷ་ཡི་འཛིན་མ་ཆེའི། ཁྱོན་ལས་བདག་སོགས་ནམ་ཡང་འདའ་བར་མ་གྱུར་ཅིག །གང་ཞིག་གདུལ་བྱ་ཡིད་ཀྱི་རེ་
སྐོངས་ཤིང་། །བསླབ་པའི་གྲིབ་ལ་ངན་འགྲོའི་ཚ་གདུང་ཀུན།།གཞིལ་ཞིང་སྐྱོངས་བས་སྐྱེད་མཛད་མ་ཚོགས་ཀྱིས། །དུས་
ཀུན་ཁོ་བོར་བྱ་ར་མཛད་དུ་གསོལ། །རྒྱལ་བསྟན་རིན་ཆེན་འཛིན་དང་སྤེལ། །རྣམ་ཀུན་བསྲུང་བའི་ཡལ་གམ་ཅན།།

ཁྱེད་ཅག་བྱིན་ནུས་རྩལ་སྤྲུགས་ལ། །བློ་གྲོས་སྤོབས་པ་བརྟས་པར་མཛོད། །དམ་པའི་སྐྱེས་བུ་རྟ་བདུན་རྒྱུ་དུས་འདིར། །མེ་ཁྱེར་འོད་ལ་རེ་བ་ཅང་མཆིས་ཀྱང༌། །དཔལ་ལྡན་བླ་མའི་བཞེད་དོན་སྐོང་བ་དང་། །རང་འདྲའི་དམན་
བློར་སྙིང་རྗེས་ཁོ་བོས་བྲི། །དེ་ལ་འདིར་ས་གསུམ་གྱི་ཁོངས་སུ་ཡོངས་སུ་གསལ་བ་རྩོད་བྲལ་གྱི་གཏེར་ཆེན་༧རྫོགས་པའི་སངས་རྒྱས་ནུས་ལྡན་རྡོ་རྗེས་བསྐལ་མང་འགྲོ་བར་བསྔགས་པའི་སྨོན་མཐུས་ལན་གཅིག་ཙམ་མ་ཡིན་པར་སྤྲུལ་པའི་སྣང་
བ་བསམ་གྱིས་མི་ཁྱབ་པ་ལས། རང་སྐལ་དུ་གྱུར་པའི་༧བདུད་འདུལ་ནུས་ལྡན་རྡོ་རྗེ་ཞེས་ཡོངས་སུ་གྲགས་པ་འདི་ཉིད་ཀྱིས་བོད་ཁམས་གདུལ་བྱ་པདྨ་འོད་གླིང་དུ་སྐྱེལ་བའི་ཉེ་ལམ་ཟབ་མོའི་སྐོར་ཐ་དག་སྤྱངས་པ་ལ་སྨིན་གྲོལ་གཉིས་ལས། དང་
པོ་ཉིད། གཏེར་གཞུང་རྡོ་རྗེའི་ཚིག་གིས་སྒྲ་ཇི་བཞིན་པར་སྟོན་ཅིང་། འཆད་ཉན་པ་ཉི་ཟླ་འབུམ་གྱི་སྣང་བས་རྣམ་པར་རྒྱན་མོད་ཀྱང་། བློ་གྲོས་རྟུལ་པོ་དག་གིས་ནི། ཕྱག་ལེན་ཙམ་ལའང་ཡིད་ཀྱི་འཇུག་པ་ཁྱབ་ཆུང་བ་དག་མཐོང་བས།
རྡོ་རྗེ་འཆང་བདུད་འདུལ་ལྔ་པ་འཇིགས་མེད་ཡོན་ཏན་མགོན་པོའི་ཞབས་རྡུལ་ལ་ཉེ་བར་བསྙེན་ནས་སྨིན་གྲོལ་སྟབས་གཅིག་ཏུ་ནོས་ཤིང་ཕྱག་ལེན་མ་ཉམས་པ་རིག་འཛིན་བརྒྱུད་པའི་ཞལ་ལུང་གི་བདུད་རྩི་བཅས་ལེགས་པར་ཐོབ་པ་དཔང་པོར་བྱས་

༄༅། །ཏེ༑ ཁོ་བོ་ལྟ་བུ་ཕྱི་ནང་གི་ཡོན་ཏན་ཐ་དག་གིས་དབེན་པ་ཞིག་དགོས་པ་ཆུང་རུང་། བསམ་པ་དག་པས་དེ་ལྟ་བུའི་ཁུར་བླང་རིགས་ཏེ། རྒྱལ་ཚབ་ཆེན་པོའི་དྲི་མ་མེད་པའི་ལུང་ལས། ཐར་པ་ཐོབ་
པའི་ལམ་དང་རྗེས་མཐུན་པ། །དེ་ཡང་དྲང་སྲོང་བཀའ་བཞིན་སྤྱི་བོར་བླང་། །ཞེས་གསུངས་པ་ལྟར་རང་འདོད་འཐེན་ཁྱེར་གྱི་སླད་སྤངས་ཏེ་གཞུང་གཙོ་བོར་སྨྲ་བར་བྱའོ། །དེ་ལའང་སྦྱོར་བ་སྔོན་འགྲོའི་རིམ་པ། དངོས་གཞི་དབང་ཆུ་
དབབས་ཚུལ། རྗེས་རྒྱལ་ཚབ་མངའ་གསོལ་གྱི་རིམ་པ་སོགས་ཏེ་གསུམ་ལས། དང་པོ་ལའང་ཤེས་བྱ་དང་། སྦྱོར་བ་བཅས་ཀྱི་རིམ་པ། སྨིན་བྱེད་ཀྱི་སྔོན་འགྲོ་དངོས་སོ། །དང་པོ་ནི། གང་གིས་སྐུར་བ་པོའི་སློབ་དཔོན་ཕྱི་ནང་
གསང་བའི་དེ་ཉིད་དང་ལྡན་པ་དང་། ཁྱད་པར་བ་གཞུང་ནས་ཇི་ལྟར་བཤད་པའི་མཚན་ཉིད་དང་ལྡན་པས། གང་ལ་བསྐུར་བའི་སློབ་བུ་ཕྱི་ནང་གི་རྒྱུད་སྡེའི་སྣོད་དུ་རུང་བ་དང་གཞུང་ནས་བསྟན་པ་ལྟར་གྱི་སྣོད་ལྡན་ལ། གང་དུ་སྐུར་བའི་
དཀྱིལ་འཁོར་འཇུག་པ་པོ་དབང་རབ་ལ་ཚོམ་བུ། འབྲིང་ལ་ཆུ་ཚོན། ཐ་མ་རྡུལ་ཚོན་གྱི་དཀྱིལ་འཁོར་ཕྱི་དང་། ནང་བླ་མ་ཡབ་ཡུམ་གྱི་གདན་གསུམ་ཚང་བའི་སྐུའི་དཀྱིལ་འཁོར་དང༌། གསང་བ་ཤེས་རབ་མའི་མཁའ་དབྱིངས་བྷ་གའི་

དཀྱིལ་འཁོར་དང་ཡང་གསང་རྡོ་རྗེ་སློབ་དཔོན་དཀྱིལ་འཁོར་གྱི་བདག་པོའི་ཐུགས་ཏིང་ངེ་འཛིན་གྱི་དཀྱིལ་འཁོར་ལ་བརྟེན་ནས། གང་ཞིག་བསྐུར་བྱ། བུམ་དབང་དང༌། མཆོག་དབང་གོང་མ་གསུམ་བསྐུར། གང་ཞིག་བསྐུར་བའི་
གནས། སློབ་བུའི་ཕུང་ཁམས་སྐྱེ་མཆེད་རྡོ་རྗེའི་གྲོང་ཆེན་པོ། ལུས་ཀྱི་ཆུ་རིན་ཆེན་དྲུ་བ་དང་རླུང་རིན་ཆེན་འོད་འཕྲོ། ཁམས་བདེ་ཆེན་རྒྱལ་པོ་ཀུན་རྫོབ་དོན་དམ་གྱི་ལྡོག་ཆེས་ཕྱེས་པ་དག་ལ། ཇི་ལྟར་བསྐུར་ཚུལ་གཞུང་གི་ཆོ་ག་མ་
ཉམས་ཤིང་མ་འཁྲུགས་པར་བསྐུར་བས་སྒྲིབ་པ་གང་འདགས་ན་སད་རྨི་གཉིད་འཐུག་སྙོམས་འཇུག་གནས་སྐབས་བཞིས་བསྐྱེད་པའི་ཉོན་ཤེས་བག་ཆགས་དང་བཅས་པ་དག གང་སྨིན་ན་བསྐྱེད་རིམ་དབྱིབས་བཅས་དབྱིབས་མེད་རྫོ་གས་རིང༌
མཚན་བཅས་དང་མཚན་མེད་ཐ་དག་གི་སྣོད་རུང་དུ་བྱེད། གང་རྫོགས་ན་སྐུ་བཞི་པོ་ཡེ་ནས་རང་ལ་གནས་པར་ངོ་འཕྲོད་པར་འགྱུར་ཏེ། ཨ་བྷི་ཥེ་ཀ་ཏ་དང༌། ཨ་བྷི་ཥིཉྩའི་སྒྲ་དོན་གྱིས་བསྟན་པ་ལྟར་རོ། །གཉིས་པ་ནི། ཡིད་མ་ཐུན་
གྱི་གནས་ཁང་ལ་བྱི་དོར་ལེགས་པར་བྱས་ནས། དབུས་སུ་བླ་མའི་སྐུ་རྟེན། གཡས་སུ་ཡི་དམ། གཡོན་དུ་མཁའ་འགྲོ། འདབ་ཏུ་ཆོས་སྐྱོང་སྐོར་གྱི་སྐུ་འབག་བྲིས་འབུར་གང་རུང་བཀྲམ། དབུས་སུ་དཀྱིལ་འཁོར་ཆེ་ཆུང་འོས་ཚོད་

༄༅།  །རྩོམ་པ་དང་། དེའི་རྒྱབ་ཏུ་རྩ་གསུམ་གཏོར་མ་སྤྱི་བྱེར་རྣམས་དང༌། དེའི་མདུན་དུ་མཆོད་གཏོར་སྨན་རཀ་རྣམ་བདུན་སོགས་ཕྱི་ནང་གི་མཆོད་ཚོགས་བཤམས། སྟེགས་ཀྱི་དབུས་སུ་མཉྫིའི་ཁར་ས་ལྷ་
ལ་མཐུན་གཏོར་རྒྱན་སྤྲོས་ལེགས་པ་དང༌། རིགས་མ་མཚན་ལྡན་གྱི་ནུ་ཞོ། གནམ་ཆུ། དྲི་བཟང་གི་ཆུ་དག་ཀྱང་གང་བདེར་བསགས། གཞི་བདག་དང་། བགེགས་ཀྱི་གཏོར་མ་སོགས་སྐབས་དེར་དགོས་པའི་ཡོ་བྱད་རྣམས་བསགས
དཀྱིལ་འཁོར་དེའི་ཤར་ཕྱོགས་ནས་མདུན་སྤྲོད་ཀྱི་ཁྲི་རྒྱན་ལེགས་པའི་གཡོན་མདུན་ནས་བཙམས། ནང་མཆོད། དྲིལ་བུ། རྡོ་རྗེ། གཡབ་དར་ཟུང་། ཌཱ་མ་རུ། ནས་བཟེད། ཐུན་བཟེད། བསྙེན་ཕུར་རྣམས་བགྲམ་ལ་
འགེབས་བཅས་བྱ། དེ་ནས་གསུམ་པ་སྨིན་བྱེད་ཀྱི་སྔོན་འགྲོ་དངོས་ལ་ས་ཆོག་དང་སྟ་གོན་གཉིས་ལས་དང་པོ་ནི། སྐྱབས་ཡུལ་གསལ་གདབ། སྔོན་འགྲོ་ཆབ་བྱུང་། སྐྱབས་སེམས་དང་། བླ་སྒྲུབ་བྱིན་རླབས་མྱུར་སྟེར་གཞུང་གི་
སྐྱབས་སེམས། ཡན་ལག་བཅུ་པ་སོང་ནས། བཀའ་བསྒོ་ནས་བརྩམས་ཤར་འདེད་ཀྱིས་བསྟོད་པ་རྫོགས་ཀྱི་བར་བཏང་། དེ་ནས་གསོལ་འདེབས་དང་། ཛཔ་དགོངས་ལས། ཡང་གསང་བླ་མེད་སོགས་ཀྱིས་བསྐུལ། རང་

རིག་སྣང་མཐའ་སོགས་ཀྱིས་རྟོག་པ་སྤུར། བསྙེན་དུས་བླ་མ་སོགས་ཀྱིས་གཞུང་ལྟར་བཟླས་ཏེ། སིདྔྷི་སྟོང་ཚོ་ཙམ་གྱིས་བསྙེན། ཐོད་ཕྲེང་རྩལ་བརྒྱ་སྐོར་གསུམ་གྱིས་བསྒྲུབ། ཧྲཱིཿམ་བརྒྱ་སྐོར་གྱིས་ལས་སྦྱོར་བྱས་ཏེ།
བསྙེན་བསྟོད་ཀྱི་ཆོ་ག་གཞུང་ལྟར་བྱའོ།། ཧཱུཾ་ཧྲཱི༔ སྐྱེ་མེད་སོགས་ཀྱིས་བསྡུ། བཞག ཅེས་རྩ་སྔགས་ཀྱིས་ལྡང་། ཧཱུྃ་ཧི༔ བདག་ནི་སོགས་ཀྱིས་སྨོན་ལམ་བཏབ་བོ། །དེ་ནས་སྔོན་འགྲོ་གཏོར་མ་
ནི༑ ཨོཾ་ཨཱཿཧཱུྃསོགས་ནས། བཛྲ་ས་མ་ཡ་བར་བཏང༌། དེ་ནས་པྲ་ཁྲིད་ལས། དེ་ཡང་སའི་ལྷ་མོ་བརྟན་མ་ཞེས་པ་ནས། ཚོགས་པར་མཛོད། ཅེས་གཏོར་མ་སར་ཕབ་ལ་ས་བསླང་། 
སྔོན་གཏོར་ནས། པདྨ་ཏ་ཀྲིཏ་སོགས། ཨ་བ་ལོ་ཀིའི་བར། ལས་གཞུང་གི་བཀའ་བསྒོ། སྔོན་གཏོར་ནས། མཆོད་སྦྱིན་གཏོར་མ་སོགས། གཙྪབར་གུ་གུལ་བདུག སློབ་དཔོན་ནས་ཡུང་
ཐུན་འཐོར། སྟེགས་ལ་གཡས་བསྐོར་གྱིས་བགེགས་བསྐྲད། ལས་གཞུང་གི་མཚམས་བཅད་བཏང༌། སྔོན་གཏོར་ནས། ཡེ་ཤེས་ཀྱི་རང་སྣང་ལས་སོགས། གནས་པར་གྱུར་ཞེས་དྲག་པོས་སྦྱངས། རྩ་

༄༅།   །སྔགས་བརྒྱ་རྩས་དཀྱིལ་འཁོར་གྱི་འཁོར་ལོ་བསྒོམས་པས་བཟུང་། ཨ་མྲི་ཏའི་སྔགས་ཀྱིས་གོང་གི་རྫས་རྣམས་ཀྱིས་ཆག་ཆག་དཀྱིལ་འཁོར་ལ་གཡོན་བསྐོར་དུ་གདབ་བོ། །གཉིས་པ་སྟ་གོན་ནི། 
དཀྱིལ་འཁོར་ལ་གཞི་ཁེབ་བཀོད་པའི་དབུས་སུ་མཎྜལ་གྱི་སྟེང་དུ་ལྷ་གནས་དང་མཐུན་པའི་ཚོམ་བུ་དགོད་དེ། དབུས་སུ་ཚོམ་བུ་གཅིག ཕྱོགས་བཞིར་བཞི། དེ་རྒྱབ། ཤར་དང་། ཤར་ལྷོ། ལྷོ་ནུབ། ནུབ་བྱུང་། བྱང་
གི་ཆར་སྟེ་དྲུག དེ་རྒྱབ་ཕྱོགས་མཚམས་བརྒྱད་དུ་གཡས་བསྐོར་གྱི་ཤར་ནས་བརྩམས་བརྒྱད། དེ་རྒྱབ་ཕྱོགས་བཞིར་བཞི་སྟེ་ཉེར་གསུམ་པོ་བཀོད། དེའི་སྟེང་མཉྫིའི་ཁར། བུམ་པ་མགུལ་ཆིངས་དམར་པོ་ཅན། གུ་གུལ་གྱིས་བདུག
ཧཱུཾ་བཞིའི་སྔགས་ཀྱིས་ཡུང་ཐུན་བྲབ། ཨ་མྲི་ཏའི་སྔགས་ཀྱིས་བླ་མེད་ཀྱི་བུམ་རྫས་ཉེར་ལྔ་བླུགས། གཙང་མའི་ཆུས་སུམ་གཉིས་བཀང་ལ་ཁ་རྒྱན་གཟུངས་ཐག་བཅས་བཀོད། དེའི་མཐར་བྱང་ཤར་དུ་མཚམས་འཛིན་པའི་མེ་ཏོག
ཤར་དུ་མཆོད་ཡོན། ཤར་ལྷོ་ཞབས་བསིལ། ལྷོར་མེ་ཏོག ལྷོ་ནུབ་ཏུ་བདུག་སྤོས། ནུབ་ཏུ་མར་མེ། ནུབ་བྱང་དུ་དྲི་ཆབ། བྱང་དུ་ཞལ་ཟས་རྣམས་བཀོད། སློབ་དཔོན་གྱི་མདུན་ནམ་གང་བདེར་སྟེགས་ལ། སོ་ཤིང༌། །

སྐྱོར་ཆུ། བསྲུང་སྐུད། ཀུ་ཤ་རྣམས་ཁེབ་བཅས་བཀོད་ལ། པྲ་ཁྲིད་ལས། སྭ་བྷ་ཝ་སོགས། ཞུ་བ་ལས༔ ཞེས་སྒྲུབ་གཞུང་ནས། དེ་དབུས་པདྨ་དབང་ཆེན་སྐུ་མདོག་དམར༔སོགས།
བསྟོད་པ་རྫོགས་ནས། རང་སྲོག་སྔགས་ཀྱི་ཞེས་སྔགས་གསུམ་པོ་བརྒྱ་རྩ། ཉེར་ལྔ། བདུན་རེ་བཟླས། མཆོད་པ་སྔགས་མཆོད་དང་། མ་བཅོས་སྤྲོས་བྲལ་གྱིས་བསྟོད། པྲ་ཁྲིད་ལས། བཟླས་སྔགས་
རྣམས་སོགས་ཀྱིས། མཆོད་ཡོན་ཕུལ་བ་ནི་བུམ་པ་སྟ་གོན་ནོ། །དེ་ནས་སྒྲུབ་གཞུང་ནས། ཨོཾ་ཆོས་སྐུ་མི་འགྱུར་སོགས་ནས་བསྟོད་པ་མ་རྫོགས་ཀྱི་བར་བཏང་སྟེ་ལས་བུམ་ལ་བདུད་རྩི་འཁྱིལ་པའི་བསྐྱེད་བཟླས་སྤྱི་ལྟར་བྱས་ལ་
གཞུང་གིས་བསྟན་ལྟར། ཚོགས་ཀྱི་འཁོར་ལོ་ཕྱག་ལེན་བཞིན་བཏང་། ལྷག་གཏོར་མགོར་བཞག་སྟེ། ཆོས་སྲུང་སྤྱི་སྒེར་གཏོར་མ་བཏང་། དེ་ནས་སྙན་གསན་དབབ་པ་ནི། པྲ་ཁྲིད་ལས། ཀྱེ༔ དགོངས་ཤིག་
གུ་རུ་སོགས་ཀྱིས་གསོལ་བ་གདབ་བོ། །དེ་དག་ནི་ལྷ་སྟ་གོན་ནོ། །དེ་ནས་སློབ་མ་སྟ་གོན་ནི། སློབ་དཔོན་ནས། ཇི་ལྟར་བལྟམས་པ་སོགས་ཀྱིས་ཁྲུས་བྱས་ལ། བཀའ་བསྒོ་བ་ལ་ཐོག་མར་རང་ཉིད་ལྷར་བསྐྱེད་ནི།

༄༅། །བདག་ཉིད་སྐད་ཅིག་གི་དཔལ་ཆེན་པོ་པདྨ་དབང་ཆེན་སྐུ་མདོག་དམར་ནག་ཤིན་ཏུ་ཁྲོས་པ་ཞལ་གསུམ་ཕྱག་དྲུག་པ། གཡས་ཞལ་དཀར་
བ༑ གཡོན་ཞལ་སྔོ་བ། དབུས་ཞལ་དམར་ནག་ཏུ་འབར་བ། སྤྱན་དགུ་སྡང་མིག་བར་སྣང་ཁམས་སུ་གཟིགས་པ། སྨ་ར་སྨིན་མ་མེ་འོད་འཕྲོ་བ། ཞལ་
གདངས་ཤིང་ལྗགས་འདྲིལ་བ། གནམ་ལྕགས་ཀྱི་མཆེ་བ་ཟངས་ཡག་ཏུ་གཙིགས་པ། དབུ་སྐྲ་དམར་སེར་སྲིད་པའི་རྩེ་མོ་ནས་མེ་ལྟར་དུ་འབར་བ། སྒྲ་གསེབ་
ནས་རྟ་མགོ་ལྗང་གུ་གསུམ་གྱིས་རྟ་སྐད་ནམ་མཁའི་དབྱིངས་སུ་སྒྲོགས་པས་སྣང་སྲིད་ཐམས་ཅད་དབང་དུ་སྡུད་ཅིང་བགེགས་དཔུང་ཐམས་ཅད་ཟིལ་གྱིས་གནོན་པ།
ཕྱག་དྲུག་གཡས་གསུམ་ན་རྡོ་རྗེ་ཁ་ཊཾ་སྦྲུལ་ཞགས། གཡོན་གསུམ་ན་དྲིལ་བུ་བྷན་དམར་ལྕགས་སྒྲོག་བསྣམས་པ། ཞབས་བཞི་གྱད་ཀྱི་འདོར་སྟབས་སུ་བསྒྲད་

པ༑ ས་བདག་ཀླུ་གཉན་ཐམས་ཅད་གནོན་པ། ཡུམ་མཆོག་ཙ་ཏི་དབང་ཕྱུག་མ་དང་གཉིས་མེད་དུ་འཁྲིལ་བ༔ དུར་ཁྲོད་ཀྱི་ཆས་བརྒྱད་དང་དཔལ་གྱི་ཆས་
དགུས་བརྒྱན་པ་ཡེ་ཤེས་ཀྱི་མེ་རླུང་འབར་བའི་ཀློང་ནས༔ ཧྲཱིཿཧྲཱིཿཞེས་པའི་སྒྲ་སྒྲོགས་པས་འཇིག་རྟེན་ཁམས་ཀྱི་བགེགས་དཔུང་ཐམས་ཅད་ཚར་གཅོད་པ༔  ཧཱུཾ་
ཧཱུྃ་ཞེས་པའི་སྒྲ་སྒྲོགས་པས་སྟེང་འོག་ཕྱོགས་མཚམས་ཐམས་ཅད་ཡེ་ཤེས་ཀྱི་མེ་དཔུང་དང་། འཇའ་འོད་དང་ཡིག་འབྲུ་དང་མཚོན་ཆ་ལ་སོགས་པ་རང་སྣང་ལས་
གྲུབ་པའི་གཞལ་ཡས་ཁང་ཆེན་པོ་གཅིག་ཏུ་གྱུར༔ ཨོཾ་ཧྲཱིཿཔདྨ་ཏ་ཀྲིཏ༴ ཕྱོགས་བཞི་མཚམས་བཞི་སོགས་ནས་བདེན་སྟོབས་སོགས་གཞུང་ལྟར་དང་། ལས་གཞུང་གི་བཀའ་བསྒོ་དང་།
བདེན་སྟོབས་བཅས། མཆོད་སྦྱིན་གྱི་གཏོར་མ་སོགས་དང་། ཧཱུྃ་བཞིའི་སྔགས་བཅས་ཐུན་གྱིས་བྲབ་ལ་ལས་གཞུང་གི་མཚམས་གཅོད་དང་། ཡེ་ཤེས་ཀྱི་རང་སྣང་ལས་སོགས་བྱའོ། །དེ་ནས་སློབ་མ་རྣམས་

༄༅། །ཀྱི་ཕྱག་འཚལ་ཏེ། སློབ་དཔོན་ལ་བསྐོར་བ་བྱས་ནས་མཎྜལ་ཕུལ་ལ་གསོལ་བ་གདབ་པ་རྗེས་ཟློས་གྱིས། པྲ་ཁྲིད་ནས། ཀྱེ་ཧོ༔ བླ་མ་སངས་རྒྱས་སོགས་དང༌། ཐམས་ཅད་
ནས་མགྲིན་གཅིག་ཏུ། ཚོགས་རྫས་འདོད་ཡོན་སྟངས་སྟབས་བཅས་གསུང་ཚེ་ལས་རྡོར་པས་ཚོགས་རྫས་བཏེག ཡང་གསོལ་གདབ། ཨེ་མ༔ བླ་མ་རྩ་གསུམ་སོགས་དང་། བཟུང་དུ་གསོལ༔ བར་
གཞུང་ལྟར་ལ། དེ་ནས་ཆོས་བཤད་པ་ནི། འོ། ཁྱེད་རང་རྣམས་མ་ཡེངས་པར་ཉོན་ཅིག ཆོས་ཚུལ་བཞིན་སྒྲུབ་ནས་དཀྱིལ་འཁོར་ཆེན་པོ་འདི་འདྲ་ལ་ཞུགས་པ་དེ་
བསམ་པ་བཟང་པོ་བྱང་ཆུབ་སེམས་ཀྱི་ཀུན་སློང་དང་ལྡན་དགོས། དེ་མེད་ན་བླ་མེད་ཐེག་པ་ཆེན་པོའི་སྣོད་དུ་མི་རུང་ཞིང་དངོས་གྲུབ་ཀྱང་མི་ཐོབ་སྟེ། ཀྲྀ་ཡ་
དཔུང་བཟང་གི་རྒྱུད་ལས། གང་དག་བྱང་ཆུབ་སེམས་ནི་མ་བསྐྱེད་པར། །དེས་ནི་གསང་སྔགས་བཟླས་ན་ཕུང་བར་འགྱུར། །ཞེས་གསུངས་སོ། །དེ་བས་ན་

ཐ་མལ་གྱི་ངན་རྟོག་ཐ་དག་ཆམས་ཀྱིས་འཕྲོ་ཆོད་ལ། ད་ལན་གྱི་སྨིན་གྲོལ་ཉམས་སུ་བླང་བའི་ཀུན་སློང་ནི། ནམ་མཁའ་ཆེན་པོའི་མུར་ཐུག་པའི་འགྲོ་བ་འདི་དག་
ནི་བདེ་བས་ཕོངས་ཤིང་སྡུག་བསྔལ་གྱིས་མནར་བ་ཐ་དག་སྟེ། འདི་རྣམས་རྒྱུ་འབྲས་ལ་རྨོངས་པས། བདེ་བའི་རྒྱུ་དགེ་བ་ཡིན་པ་ནི་མ་ཤེས་ཏེ་བོར། སྡུག་
བསྔལ་གྱི་རྒྱུ་མི་དགེ་བ་ནི་མ་ཤེས་ཏེ་ཚམ་ཚོམ་མེད་པར་རྔམས་པོ་ཆེ་ལ་སྤྱོད་ཅིང་འགྲོ་བ་དྲུག་གི་འཁོར་བའི་དོང་མོ་ཆེར་དབང་མེད་པར་འཁྱམས་པ་འདི་ཚོ་ཕ་མ་དྲིན་
ཆེན་ལན་གྲངས་བསྒྲང་མཐའ་བྲལ་བ་རེ་ལ་བྱས་པ་ཤ་སྟག་ཡིན། འདི་རྣམས་བདེ་བ་དང་ལྡན། སྡུག་བསྔལ་དང་བྲལ་ན་ཅི་མ་རུང་ཡང་རང་གཞན་ཐམས་
ཅད་ལ་དེ་འདྲ་སྒྲུབ་པའི་ནུས་སྟོབས་དང་བྲལ་བས། ད་ནི་འཁོར་བ་ལས་ཐར་བའི་སངས་རྒྱས་ཀྱི་གོ་འཕང་དེ་བདག་གིས་སྒྲུབ་པར་བྱ་སྙམ་པ་གྱིས་ཤིག དེ་

༄༅། །ཐོབ་པའི་ཐབས་རྡོ་རྗེ་ཐེག་པའི་ཉེ་ལམ་ཟབ་མོ་དེ་ད་ལྟ་ཉིད་ནས་སྒྲུབ་བྱར་འདུག་པས། འདི་འདྲའི་སྐལ་བ་རྙེད་པ་འདི་ནི་ཤིན་ཏུ་ངོ་མཚར་
ཏེ༑ རྒྱུད་ལས། འཇིག་རྟེན་དུ་ནི་ཀུན་མཁྱེན་དག །རེས་འགའ་འབྱུང་ངམ་མི་འབྱུང་སྲིད། །ཨུ་དུམ་ཝ་རའི་མེ་ཏོག་བཞིན། །བརྒྱ་ལམ་ལ་ནི་རེས་
འགའ་ཞིག །འབྱུང་ངམ་ཡང་ནི་མི་འབྱུང་ངམ། །གསང་སྔགས་སྤྱོད་པའི་ཚུལ་འབྱུང་བ། །དེ་བས་ཀྱང་ནི་དཀོན་པ་སྟེ། །སྐལ་པ་མཆོག་དེ་མ་དོར་ཅིག།
ཅེས་གསུངས་པས་བསྐལ་བཟང་སངས་རྒྱས་སྟོང་བྱོན་པ་ལ་གསང་སྔགས་ཀྱི་བསྟན་པ་ལན་གསུམ་བྱོན་པས་ད་ལྟ་སངས་རྒྱས་ཤཱཀྱ་ཐུབ་ཀྱི་བསྟན་པ་དང་འཕྲད་ནས་
སྔགས་ལ་སྤྱོད་པའི་སྐལ་བ་དང་ལྡན་པ་འདི་འདྲར་གྱུར་པས། དགེ་བའི་བཤེས་གཉེན་སློབ་དཔོན་ལ་ཕ་མ་ལས་ཀྱང་ལྷག་པའི་དྲིན་ཆེ་བའི་བརྩེ་གདུང་དང་། ཉོན་

མོངས་ནད་ལས་སྐྱོབས་པའི་སྨན་པ་མཁས་པ་ལྟ་བུར་དོན་ཆེ་བར་ཤེས་པ་དང་། དེ་ཡང་མདོ་རྒྱུད་ཐམས་ཅད་ནས་བཤེས་གཉེན་ནི་སངས་རྒྱས་ཀུན་གྱི་སྤྲུལ་པ་
དང༌། ཁྱད་པར་དུ་སྔགས་རྒྱུད་ཐ་དག་ནས་དཀོན་མཆོག་ཀུན་འདུས་རྡོ་རྗེ་འཆང་ཆེན་པོར་བསྟན་ཅིང་། ཨོ་རྒྱན་སངས་རྒྱས་གཉིས་པས་ཀྱང་། ཕྱི་རབས་
བོད་དུ་བྱོན་པའི་དགེ་བའི་བཤེས་གཉེན་ཐམས་ཅད་ཁོ་བོའི་སྤྲུལ་པ་ལས་གཞན་དུ་མེད་དོ་ཞེས་ཞལ་གྱིས་བཞེས་ཕྱིར། གུ་རུ་རིན་པོ་ཆེ་དངོས་ཡིན་སྙམ་པ་གྱིས། །
གནས་ཁང་ཡུལ་ཁམས་ཐམས་ཅད་པདྨ་འོད་ཀྱི་ཕོ་བྲང་དག་པ་རབ་འབྱམས་ཀྱི་སྣང་བ་དང་། མཆེད་ལྕམ་ཐམས་ཅད་སར་གནས་ཀྱི་རིག་འཛིན་ཆེན་པོ་འདུས་
པའི་ཚོགས་དང་། རང་བྱུང་ཀ་དག་གི་དུས་ལ། གསང་ཆེན་ཆོས་ཀྱི་འཁོར་ལོ་འབྱུང་བར་མོས་པ་དང་བཅས་ཏེ་ཆོས་ལ་སྨན་ལྟ་བུའི་འདུ་ཤེས། སྐྱོན་གསུམ་

༄༅། །དྲི་མ་དྲུག་སོགས་སྤང་སྟེ། རང་ཉིད་མ་དག་འཁོར་བའི་དྲི་ཚོགས་ཐ་དག་ཆོས་ཀྱི་བདུད་རྩིས་བསལ་བར་གྱུར་ཏོ་སྙམ་པའི་རང་ཉིད་ལ་
བ ནད་པ་ལྟ་བུའི་འདུ་ཤེས་བཅས་ཏེ་ནན་ཏན་དྲག་པོ་ཉན་དགོས་པ་ནི། དུས་ཀུན་ཏུ་ཡིད་ལ་བཅག་པར་ཞུ། རང་ཅག་རྣམས་ཀྱི་ལུས་རྟེན་འདི་ཉིད་ལ། ཆོས་
ལ་འཇུག་པའི་མཐུན་རྐྱེན་ཕུན་ཚོགས་དལ་བ་བརྒྱད་དང་འབྱོར་པ་བཅུ་ལེགས་པར་ཚང་བ་འདི་ལ་སྙིང་པོ་སྒོ་གསུམ་དགེ་ལ་མ་འབད་ན། དེད་དཔོན་རྒྱ་མཚོ་ནས་
སྟོང་ལོག་བྱས་པ་ལྟར། ཡུན་རིང་པོར་མི་ཐོགས་པར་འཆི་བདག་གི་ལག་ཏུ་སོང་སྟེ། རང་གིས་བྱས་པའི་ལས་ཐམས་ཅད་ཆུད་ཟོས་མེད་པར་མངོན་དུ་སྨིན་ཏེ་
འཁོར་བའི་གཏིང་རྡོ་བྱེད་དེ་རྣམ་སྨིན་སྡུག་བསྔལ་བསྐལ་པ་མང་པོར་མྱོང་བར་འགྱུར་ན་ཅི་བྱར་ཡོད་ལ། བདག་ཉིད་ཆེན་པོ་ཤནྟ་དེ་ཝའི་ཞལ་གྱི་བུམ་བཟང་ལས།

མི་ལུས་ཐོབ་པར་མ་གྱུར་ན། །སྡིག་པ་འབའ་ཞིག་དགེ་བ་མེད། །གང་ཚེ་དགེ་སྤྱོད་སྐལ་ལྡན་ཡང༌། །དགེ་བ་བདག་གིས་མ་བྱས་ན། །དེ་ཚེ་བདག་གི་
ཅི་བྱར་ཡོད། །ཅེས་གསུང་ཞིང་། འདི་ཉིད་ལ་བརྟེན་ནས་འཁོར་བ་སྡུག་བསྔལ་གྱི་རྒྱ་མཚོ་ལས་སྒྲོལ་དགོས་ཏེ། སློབ་དཔོན་ཆེན་པོ་ཙནྡྲ་གོ་མིའི་ཞལ་ནས།
བདེ་གཤེགས་ལམ་བསྟན་འགྲོ་བ་འདྲེན་པར་ཆས་གྱུར་པ། །སེམས་ཀྱི་སྟོབས་ཆེན་མི་ཡིས་རྙེད་པ་གང་ཡིན་པ། །ལམ་དེ་ལྷ་དང་ཀླུ་ཡིས་མི་རྙེད་ལྷ་མིན་དང༌།།
མཁའ་ལྡིང་རིག་འཛིན་མིའམ་ཅི་དང་ལྟོ་འཕྱེས་མིན། །ཞེས་གསུང་ཞིང་། སྒྲོལ་བྱེད་ཀྱི་ཐབས་འདི་ནི། ཐེག་པའི་རྐང་གྲངས་མཐའ་ལས་འདས་པར་གསུང་
མོད་ཀྱང༌། བསྡུ་ན་ཐེག་པ་རིམ་པ་དགུར་འདུ་ཞིང༌། དེ་ཡང་མདོ་སྔགས་ཀྱི་ཐེག་པ་གཉིས་སུ་འདུ་ཞིང་། དེའི་ནང་ནས་འབྲས་བུའི་ཐེག་པ་གསང་ཆེན་རྡོ་

༄༅།  །རྗེའི་ཐེག་པ་ནི་ཁྱད་དུ་འཕགས་ཏེ། ཚུལ་གསུམ་སྒྲོན་མེ་ལས། དོན་གཅིག་ན་ཡང་མ་རྨོངས་ཤིང་། །ཐབས་མང་དཀའ་བ་མེད་
པ་དང་། །དབང་པོ་རྣོན་པོའི་དབང་བྱས་ན། །སྔགས་ཀྱི་ཐེག་པ་ཁྱད་པར་འཕགས། །ཅེས་གསུངས་སོ། །ཚེ་འདི་ཉིད་ལ་སྣང་གསུམ་གྱི་སྒྲིབ་པ་ཤིན་
ཏུ་ཕྲ་བ་བཅས་སྤང་སྟེ་རྡོ་རྗེ་འཆང་གི་གོ་འཕང་བླ་ན་མེད་པ་ལ་སྦྱོར་བར་བྱེད་པ་ནི་ནང་རྒྱུད་སྡེ་གསུམ་ཡིན་ལ། དེའི་ནང་དབང་པོ་ཡང་རབ་ཀྱི་སྤྱོད་ཡུལ་རྩོལ་མེད་
ཀྱིས་སངས་རྒྱས་སྒྲུབ་པ་ཨ་ཏི་ཐེག་རྩེའི་སྐོར་དུ་གཏོགས་པ་འདི་ཉིད་ཡིན་ཏེ། གཞུང་ལས། ཨེ་མ་ཧོ༔ བཀའ་རྫོགས་པ་ཆེན་པོ་དམ་ཆོས་ཐེག་པ་རིམ་དགུའི་
རྩེ་རྒྱལ། རྒྱུད་ལུང་མན་ངག་ཀུན་གྱི་ཉིང་ཁུ༔ ཞེས་གསུངས་ཤིང་། འདི་ལྟ་བུའི་གསང་སྔགས་འདི་ལ་བོད་དུ་འགྱུར་སྔ་ཕྱིའི་དབང་གིས་གསར་རྙིང་གཉིས་

ཀྱི་བརྡར་བཏགས་པ་བྱུང་བ་ལས༔ འདི་ནི་སྔ་འགྱུར་རྙིང་མ་ཡིན་ཅིང་། ཆོས་ཀྱི་རྒྱལ་པོ་ཁྲི་སྲོང་ལྡེའུ་བཙན་གྱིས་བོད་ཁམས་དཀར་པོའི་ཆོས་ལ་འགོད་པའི་
ཚེ༑ གསུང་རྡོ་རྗེའི་དབང་ཕྱུག་འོད་དཔག་མེད་པ་ཉིད་འཛམ་གླིང་འདུལ་བར་བརྫུས་སྐྱེས་སྔགས་ཀྱི་སྟོན་པར་སྤྲུལ་པའི་སྐྱེས་བུ་པདྨ་འབྱུང་གནས་ཉིད་སྤྱན་དྲངས་
ཏེ༑ ལོ་ཙཱ་བ་ཆེན་པོ་འབྲོག་བན་ཁྱེའུ་ཆུང་ལོ་ཙཱ་སོགས་རྗེ་རྒྱལ་པོ་འབངས་འཁོར་བཅས་པ་ཐམས་ཅད་སྨིན་གྲོལ་ལ་བཀོད་དེ། རྒྱུད་སྡེ་མང་པོ་ཨོ་རྒྱན་མཁའ་
འགྲོའི་གསང་མཛོད་དང༌། སུམ་ཅུ་རྩ་གསུམ། བྱང་ཕྱོགས་ལྕང་ལོ་ཅན། མཁའ་འགྲོའི་གནས་ཕྲན་ཕྲ་མོ་མང་པོ་ནས་སྤྱན་དྲངས་ཏེ་བསྒྱུར་བཤད་ཉན་གསུམ་
གྱིས་གཏན་ལ་ཕབ་ནས་ད་ལྟའི་བར་དུ་རྒྱུད་སྡེ་དང་སྒྲུབ་སྡེ་རྒྱུད་པ་ཟམ་མ་ཆད་ཅིང་། དངོས་གྲུབ་བརྙེས་པ་ས་སྟེང་བརྡལ་བར་བྱུང་བ་ལ་བཀའ་མ་ཞེས་ཡོངས་སུ་

༄༅། །གྲགས་ཤིང༌། འོན་ཀྱང་བོད་རྣམས་གསར་ངེས་ཆེ་བ་དང་༔ སྙིགས་མའི་འགྲོ་ལ་ལྷག་པར་སྙིང་བརྩེ་བས༔ མཐའ་དབུས་ཐམས་
ཅད་གཏེར་གྱིས་བཀང་ནས་བཞག༔ ལས་ཅན་བུ་དང་ཕྲད་པའི་སྨོན་ལམ་བཏབ༔ ཅེས་གསུངས་པ་ལྟར། མན་ངག་ཤིན་ཏུ་ཟབ་པ་དུམ་ཁྲིགས་ཀྱི་སྐོར་ཐ་
དག་བོད་ཀྱི་ས་གཞི་རི་ཀླུང་ཐམས་ཅད་བྱིན་གྱིས་རླབས་ནས་གཏེར་དུ་སྦས་ཤིང་། བཀའ་སྲུང་དང་གཏེར་སྲུང་སོ་སོ་ལ་གཉེར་དུ་བཅོལ་ནས། རྗེ་འབངས་
ཐམས་ཅད་ཀྱི་རང་རང་གི་སྨོན་ལམ་གྱིས་འགྲོ་བའི་དབུགས་འབྱིན་པར་དགོངས་པའི་གཏད་རྒྱས་བཏབ་སྟེ་སྦས་པ་ཉིད་མཆོག་གཉིས། གླིང་པ་བཅུ་གཅིག་སོགས།
གཏེར་ཆེན་བརྒྱ་རྩ་བརྒྱད། གཏེར་ཕྲན་སྟོང་རྩ་གཉིས་བྱོན་དང་འབྱུང་འགྱུར་ཐམས་ཅད་ལ་གཏེར་མ་ཞེས་ཡོངས་སུ་གྲགས་པ་ལ་འདི་ཉིད་དེའི་ཁོངས་སུ་གཏོགས་

པའི་ཆོས་སྡེ་ཡིན་མོད། དེ་ལ་འདིར་སྐབས་སུ་བརྡ་སྤྲོད་འོས་པ་རིག་འཛིན་བདུད་འདུལ་རྡོ་རྗེ་འདུས་པ་རྩལ་གྱི་ལོ་རྒྱུས་ཉུང་ཙམ་བརྗོད་ན། གཏེར་སྟོན་རྡོ་རྗེ་
གླིང་པའི་ལུང་བྱང་ལས། སློབ་དཔོན་ཧཱུཾ་ཆེན་ཀཱ་ར་ཉིད༔ ཁམས་ཀྱི་ཕྱོགས་ནས་བདུད་འདུལ་རྡོ་རྗེ་འབྱུང་༔ མངོན་སྤྱོད་དྲག་པོས་ཞིང་བཅུ་གདུག་པ་འདུལ༔
ཞེས་གསུངས་པ་ཉིད་ནི༔ ཤར་ཀཿཐོག་རྡོ་རྗེའི་གདན་གྱི་གནས་ཀྱི་ཉེ་ཆར། ཆུ་བོ་གསེར་ལྡན་མའི་གཡོན་ཕྱོགས། སྡེ་བཞི་དགེ་བཅུས་སྐྱོངས་བའི་རྒྱལ་
ཐབས་ཀྱི་མངའ་རིས། ཟིལ་ཆུ་ཕུག རྡོ་ཐང་ཞེས་བྱ་བ་ནས། སྨུག་པོ་ལྡོང་གི་རུས། གེ་སར་རྒྱལ་པོའི་གདུང་རིགས། འཚོ་བྱེད་ཀླུ་སྐྱབས་ཞེས་བྱ་
བའི་སྲས་སུ་མེ་ཡོས་ལོ་ལ་སྐུ་བལྟམས། དགུང་ལོ་དྲུག་ལ་ངོ་མཚར་གྱི་བཀོད་པར་རྡོ་ལ་ཞབས་རྗེས་བཞག་པ་མཛད། ས་སྐྱ་པ་ཞབས་དྲུང་མཐུ་སྟོབས་པ་ལས་

༄༅། །སྐྱབས་སྡོམ་ཞུས། གྲུབ་ཐོབ་ཀུན་དགའ་རྒྱ་མཚོ་ལས་རབ་ཏུ་བྱུང་སྟེ། མཚན་ཀུན་དགའ་བསོད་ནམས་ཆོས་འཕགས་སུ་གསོལ། དེ་
ནས་ཐུན་མོང་དང་ཁྱད་པར་གྱི་གཞུང་ཐ་དག་ལ་ཐོས་བསམ་མཐར་ཕྱིན་པར་མཛད། མཚན་ལྡན་གུ་རུ་སེང་ཧའི་དྲུང་གདམས་ཁྲིད་ཡོངས་རྫོགས་དང་༔ ཀཿཐོག་
པ་ཏྲ་ཡ་སེདྷ་ཆེན་པོ་ལ་རྫོགས་ཆེན་གསན་ཏེ་སྦྱངས་བརྩོན་མཐར་ཕྱིན་པར་མཛད། དེ་ནས་དབུས་སུ་ཕེབས་ཏེ་ཀོང་པོ་བཀྲ་ཤིས་ཚེ་བརྟན་ལ་རང་བཞིན་རྫོགས་
པ་ཆེན་པོའི་བསྐྱེད་རྫོགས་སྨིན་གྲོལ་གྱི་གདམས་པ་མ་ལུས་པར་གསན་བང་རིར་བྱོན་ནས་རིག་འཛིན་འཇའ་ཚོན་སྙིང་པོའི་དྲུང་གདམས་སྐོར་ཡོངས་རྫོགས་གསན་
ཏེ༑ དེས་ལུང་བསྟན་པ་ལྟར་སྤུ་བོའི་ཕོ་བྲང་གཡུ་མཚོར་རཏ་གླིང་ཕུར་པ་ཡང་གསང་བླ་མེད་ཀྱི་བསྙེན་སྒྲུབ་ལ་བཞུགས་ཚེ། ཟངས་མདོག་དཔལ་གྱི་རི་བོ་ལ་

མཁའ་འགྲོས་སྤྱན་དྲངས་ཏེ། ཨོ་རྒྱན་ཆེན་པོའི་དྲུང་དུ་ཞག་ཉེར་བརྒྱད་ལ་བཞུགས་པའི་དག་སྣང་མཚན་གཅིག་ལ་བྱུང་སྟེ། རྒྱལ་ཐབས་སྤྱི་བླུགས་ཀྱི་དབང་།
བསྐུར་ཞིང་རྒྱལ་ཚབ་ཏུ་མངའ་གསོལ་ཏེ་དུས་གསུམ་གྱི་ལུང་བསྟན་པར་མཛད། དགུང་ལོ་ཉེར་བརྒྱད་པ་ལ་གཡུ་མཚོ་རིན་ཆེན་བྲག་ཏུ་བཞུགས་པ་ལ་མཁའ་འགྲོས་
ལུང་བསྟན་པ་ལྟར། ལ་དྲིལ་ཕྱག་ཐམ་ཅན་ཕྱག་ཏུ་སོན་པའི་ནང་། དམ་ཆོས་དགོངས་པ་ཡོངས་འདུས་ཀྱི་ཁ་བྱང་ལྡེའུ་མིག་བྱུང་། དགུང་ལོ་སུམ་ཅུ་པ་ལ་པུ་
རི་བདེ་ཆེན་གསང་བ་ཕུག་ཏུ་བྱོན་ཚོགས་ཀྱི་འཁོར་ལོས་མཆོད་ནས། གཏེར་གྱི་ས་མིག་བཙལ་བ་རྙེད་ནས། དཔོན་སློབ་ཐམས་ཅད་ཀྱིས་བརྐོས་ཏེ། བྲག་
ངོ་རྡོ་སྒྲོམ་བསྒྲིག་འདྲ་བཤིག ཤུག་ཤུན་རྣམས་དང༌། སོལ་བ་རྣམས་བསལ་བའི་དཀྱིལ་ནས་གཏེར་སྒྲོམ། དམ་འབེ་སྦྲུལ་མགོ་འདྲ་བ་དང༌། གུ་རུའི་སྐུ་

༄༅། །ཚབ། གནམ་ལྕགས་ཀྱི་རྡོ་རྗེ། དམ་རྫས་མྱོང་གྲོལ་མང་པོ་བཅས་སྤྱན་དྲངས་པས། ནམ་མཁའ་ཐམས་ཅད་འཇའ་ཚོན་གྱི་དྲྭ་བས་
ཁེབས། དྲི་བཟང་གིས་ས་ཕྱོགས་ཐམས་ཅད་ཁེངས། མེ་ཏོག་གི་ཆར་བབས་པས་སླར་ཡང་སྒྲུབ་ཕུག་ཏུ་བྱོན་གཏེར་སྒྲུབ་མཛད། ཤོག་སེར་ཞལ་བཤུས་ཏེ།
སྐལ་ལྡན་ལས་ཅན་གྱི་སྐྱེས་བུ་དམ་པ་རིག་འཛིན་ཆེན་པོ་ཀློང་གསལ་སྙིང་པོ། སྟག་རས་པ་པདྨ་ནོར་བུ། ཀུན་བཟང་ཁྱབ་བརྡལ་ལྷུན་གྲུབ། ཀཿཐོག་པ་
སྤྲུལ་སྐུ་ཀུན་བཟང་འོད་གསལ་སྙིང་པོ། ཉི་ཕུག་པ་ཀུན་བཟང་ཡེ་ཤེས་མཐོང་གྲོལ་སོགས་བསམ་གྱིས་མི་ཁྱབ་པའི་འཁོར་ཚོགས་རྒྱ་མཚོ་ལྟ་བུ་ཐ་དག་སྨིན་གྲོལ་
གྱི་རྒྱལ་ཐབས་ཆེན་པོ་ལ་མངའ་དབང་ཕྱུག་པར་བྱས་ཤིང༌། ཇི་སྐད་དུ། སྤྲུལ་པའི་རིག་འཛིན་ཉེར་ལྔ་ཨེ་མ་ཧོ༔ དེ་བཞིན་ཆོས་བདག་སྐྱེས་བུ་ནི༔ རིམ་

གཉིས་ལམ་འཇུག་ལྔ་བཅུ་བརྒྱད༔ དབང་ལུང་རྫོགས་འབྲེལ་བརྒྱ་ཕྲག་གསུམ༔ དོན་གྱི་རྟོགས་ལྡན་བརྒྱ་ཕྲག་གཉིས༔ ལས་ལྡན་ཌཱ་ཀི་འབུམ་ཕྲག་གཅིག
འབྲེལ་ཐོགས་ལམ་ཞུགས་དུང་ཕྱུར་གསུམ༔ ཞེས་པའི་དོན་མངོན་དུ་གྱུར་ཅིང་འབྲེལ་ཚད་ཐར་ལམ་ལ་དགོད་པར་གྱུར་པའི་རྩ་བའི་ཆོས་སྡེ་ཟབ་པའི་མཐར་ཐུག་
ཤིན་ཏུ་འདྲིལ་བ་སྡོང་པོ་ལྟ་བུའི། བཀའ་རྫོགས་པ་ཆེན་པོ་དམ་ཆོས་དགོངས་པ་ཡོངས་འདུས་ཀྱི་སྨིན་བྱེད་བསྐུར་བའི་སྐབས་སུ་བབ་པ་ཡིན་ལ། དེ་ལའང་།
སློབ་དཔོན་དྲིལ་བུ་པས། དབང་བསྐུར་དཀྱིལ་འཁོར་སྔོན་འགྲོ་བ། །རྡོ་རྗེ་འཆང་གིས་གསང་བ་སྟེ། །ཞེས་པས། དང་པོ་འཇུག་ཡུལ་གྱི་དཀྱིལ་འཁོར་
ནི༑ མ་ཌི་ཞེས། འཛིན་པའམ། ལེན་པའི་དོན་ལ་འཇུག་སྟེ། རང་བཞིན་ཡེ་ཤེས་ཀྱི་དཀྱིལ་འཁོར་རང་གནས་ཀྱི་ཀུན་ཁྱབ་བདེ་གཤེགས་སྙིང་པོ་སྤངས་

༄༅། །ཐོབ་དང་བྲལ་བ་དང་། ལྷག་པ་ཏིང་འཛིན་གྱི་དཀྱིལ་འཁོར་དང་། དེས་སྤྲུལ་པའི་དཀྱིལ་འཁོར་རྣམས་ནི་སློབ་དཔོན་འཕགས་པས་བསྐུར་
བྱ་ཡིན་ཅིང་། ཏིང་ངེ་འཛིན་གྱི་གཟུགས་བརྙན་གྱི་དཀྱིལ་འཁོར་ནི། རབ་རྡུལ་ཚོན། འབྲིང་རས་བྲིས། ཐ་མ་ཚོམ་བུར་བསྟན་པ་ལས། སྐབས་འདིར་
ཁྱོད་རང་རྣམས་ལ་ཚོམ་བུ་སོགས་གང་ཡིན་སྤྲོ། དཀྱིལ་འཁོར་ལ་བརྟེན་པ་ཡིན་ནོ། །དེ་ལའང་། ཧེ་རུ་ཀ་འདུས་པར་དང་པོར་ས་ཡི་ཆོ་ག་སྟེ། གཉིས་པ་ལ་ནི་
སྟ་གོན་གནད། །གསུམ་པ་འཇུག་པའི་ཆོ་ག་བྱ། །ཞེས་གསུངས་པས། གནས་འདིའི་ས་སྔོན་དུལ་བ་ལགས་པས་དེའི་དབང་གིས། བདག་ཉིད་སྤྱན་
རས་གཟིགས་ཀྱི་ང་རྒྱལ་གྱིས་ས་བསླང་བ་དང༌། རྩ་བ་གསུམ་གྱི་རྟེན་དང་བརྟེན་པར་བསྐྱེད་པས་བཟུང་། དབང་ཆེན་ཁྲོས་པའི་ང་རྒྱལ་གྱིས་བགེགས་བསལ་

ཞིང་། ལས་སྔགས་ཀྱིས་གཞི་ལེགས་པར་སྦྱངས་ཏེ་མདོར་བསྡུས་ཙམ་གྲུབ་པར་བྱས་པ་ཡིན། དེ་དང་སྟབས་གཅིག་ཏུ་སྟ་གོན་བྱ་བ་ལ། ངོ་བོ་ངེས་ཚིག
དབྱེ་བ་གསུམ། དང་པོ་ངོ་བོ་ནི། སློབ་མའི་རྒྱུད་ཀྱི་ཉེས་པ་ཐམས་ཅད་སྦྱངས་ཤིང་། དབང་གི་སྣོད་རུང་དུ་བྱེད་པ་ཡིན། ངེས་ཚིག ཨ་དྷིཊྛི་ན་ཞེས་
པའི་སྒྲ་ལས་བྱིན་གྱིས་རློབས་པའམ། ལྷག་པར་གནས་པའི་དོན་ལ་འཇུག་ཏེ། སློབ་དཔོན་དང་སློབ་མ་མཚན་ལྡན་གྱིས། ཐབས་འདི་ཙམ་གྱིས་ཀྱང་བྱིན་
རླབས་རྒྱུད་ལ་འཇུག་ནུས་ཤིང་། ཐ་མལ་གྱི་སྒོ་གསུམ་ལས་ཁྱད་པར་རམ་ལྷག་པར་འགྱུར་ཞིང་། དེར་གནས་པར་འགྱུར་བའོ། །དབྱེ་བ་ནི། བུམ་
དབང་གི་སྣོད་རུང་དུ་བྱེད་པ་དང་། ཡི་དམ་ལྷ་གང་གི་དངོས་གྲུབ་ཐོབ་མི་ཐོབ་བརྟགས་པ་སོ་ཤིང་། གསང་དབང་གི་སྣོད་རུང་དུ་བྱེད་པ། ཕུང་ཁམས་ཀྱི་

༄༅། །ཉེས་པ་བསལ་ཏེ་སྣོད་ཀྱི་སྡིག་སྒྲིབ་སྦྱང་བ་སྐྱོར་ཆུ། ཤེར་དབང་གི་སྣོད་རུང་དུ་བྱེད་ཅིང་། ཁམས་ཀྱི་ཉེས་པ་དང་ཟག་པ་བསྲུང་བ་
བསྲུང་སྐུད། ཚིག་དབང་གི་སྣོད་རུང་དུ་བྱེད་ཅིང་། བདུད་བཞི་སྟན་ཐོག་གཅིག་ལ་འཇོམས་པ་དང་། ལེགས་ཉེས་ཀྱི་མཚན་མ་རྨི་ལམ་དུ་གསལ་ཏེ་ལུང་
སྟོན་པའི་ཀུ་ཤ དེ་བཞིའི་སྔོན་དུ་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་རྡོ་རྗེའི་བྱིན་སློབ་དཔོན་གྱིས་དྲིའི་ཐིག་ལེའི་མཚན་མ་གདབ་པ་དང་། འབྲུ་
གསུམ་གྱི་དམིགས་པ་འབོགས་པ། ཏིང་ངེ་འཛིན་གྱི་སྤྲོ་བསྡུས་དབབ་པར་བྱེད་པ་ཡིན་ལ་དེ་ལྟ་བུའི། སྔོན་འགྲོ་ལྷག་གནས་ཀྱི་ཆོས་རྣམས་ཞུ་བའི་ཡོན་དུ་
མཎྜལ་ཞིག་ཕུལ། དེ་ལྟ་བུའི་འཇུག་པ་དེ་རྩལ་དུ་གསོལ་སྙམ་པས་ཐལ་མོ་སྦྱོར་ལ་གསོལ་བ་འདེབས་པ་འདིའི་རྗེས་ཟློས་གྱིས། ཀྱེ་ཧོ༔ བླ་མ་རྩ་གསུམ་

ལྷ་ཚོགས་སོགས་དཀྱུས་ལྟར་གནང་བ་སྦྱིན། དེ་ནས་མདུན་གྱི་སོགས། བསྐྱེད༔ དེ་ནས་མདུན་གྱི་ནམ་མཁར་བླ་མེད་རྩ་གསུམ་རྣམས་སྤྲིན་ཕུང་གཏིབ་པ་བཞིན་བསྐྱེད༔
ཅེས་དམིགས་པ་འབོགས་ལ། དེ་ལྟར་མངོན་སུམ་དུ་བཞུགས་པ་ལ་ཐོག་མར་བྱོན་སྐྱེམས་ཚུལ་དུ་ལྷ་ཐམས་ཅད་ཀྱིས་ལྷན་ཅིག་ཏུ་རྣམ་ལྔ་ཕུལ། གུ་རུ་དྷེ་ཝ་ཌཱཀྐི་ནི། པུཊྚེཝ
དྷུཔྤེ༔ ཨ་ལོ་ཀེ གྷནྡྷེ༔ ནཻ་ཝི་དྱ༴  ཤབྟ་སརྦ་པུཙྪ་ཧོ༔ ཞེས་པད་སྐོར། རང་རྒྱ། སེ་གོལ། མཐར་རོལ་མོ་བཅས། དེ་ནས་དངོས་འབྱོར་དང་ཡིད་སྤྲུལ་གྱིས་
མཆོད་ཚོགས་སྤྲོ་བ། སྡིག་པ་མི་དགེའི་ཚོགས་ཇི་སྙེད་བགྱིས་པ་ལ་འགྱོད་སྡོམ། འཁོར་འདས་ཀྱི་ཁམས་ན་དགེ་བ་རྒྱུ་འབྲས་སྤྱོད་པ་ཀུན་ལ་ཡི་རང་། བསླབ་
པ་ཀུན་གྱི་གཞི་དཀོན་མཆོག་གསུམ་ལ་སྐྱབས་སུ་འགྲོ་བ་མི་བཏང་བའི་དམ་བཅའ། ཐེག་ཆེན་གྱི་དངོས་གཞི་དོན་གཉིས་སྒྲུབ་འདོད་ཀྱི་སེམས་བསྐྱེད། དེ་

༄༅། །ལ་སོགས་པའི་དུས་གསུམ་གྱི་དགེ་ཚོགས་ཅི་མཆིས་བྱང་ཆུབ་ཏུ་བསྔོ་བ་བཅས་ཡན་ལག་དྲུག་པོ་དེ་དམིགས་སུ་ཆུད་ངེས་ཀྱིས་རྗེས་ཟློས་ཞུ།
དཀོན་མཆོག་གསུམ་ལ་སོགས་དང༌། སླར་ཡང་། སོ་ཐར་གྱི་བསླབ་བཞི་སྐྱབས་སུ་འགྲོ། ཐེག་པ་ཆེ་ཆུང་གཉིས་ཀའི་སོ་ཐར་གྱི་བསླབ་བྱ་མ་ལུས་པ་བསྲུང་། སྨོན་སེམས་ཀྱི་དམ་བཅའ། སྨོན་འཇུག་སྟབས་གཅིག་།
ཏུ་བརྗོད་པས་ཁས་ལེན་གྱིས་སྡོམ་པ་བླང༌། གསང་སྔགས་རྒྱུད་སྡེ་བཞིའི་སྤྱིའི་རིགས་ལྔའི་སྡོམ་པ་བཟུང་སྙམ་པས་འདིའི་རྗེས་ཟློས་གྱིས་སོགས་རང་རང་སྐབས་ཐོབ་ཀྱི་མཚམས་སྦྱར་བས་དཀྱུས་ལྟར་གྱིས། དམ་ཚིག་སྦྱིན་པ་བཅས་
བྱའོ།། དེ་ནས་ཁྱོད་རང་རྣམས་སྐད་ཅིག་གིས་ཐ་མལ་གྱི་ལུས་གནས་གྱུར་ཏེ་པདྨ་ཉི་ཟླ་བདུད་བཞི་བསྣོལ་བའི་སྟེང་དུ། དཔལ་པདྨ་དབང་ཆེན་སྐུ་མདོག་དམར་པོ་
གྲི་ཐོད་འཛིན་ཅིང་ཁ་ཊཾ་མཆན་གཡོན་མཛེས་པ་ལ་ཡུམ་རྡོ་རྗེ་ཕག་མོ་དམར་མོ་གྲི་ཐོད་འཛིན་པས་འཁྱུད་ཅིང་། གཉིས་ཀའང་རུས་པའི་རྒྱན་དྲུག་གསོལ་བ་གཡས་

བསྐུམ་གཡོན་བརྐྱང་འདོར་སྟབས་ཀྱིས་འགྱིང་བའི། ཡབ་ཀྱི་སྤྱི་བོའི་རལ་གསེབ་རྟ་མགོ་ལྗང་ཞུར་རྟ་སྐད་སྒྲོགས་པ། དེའི་སྤྱི་གཙུག་ཏུ་ཉི་ཟླའི་སྟེང་དུ་རྗེ་བཙུན་
ཆེན་པོ་པདྨ་འོད་འབར་སྐུ་མདོག་དཀར་དམར་རྡོ་རྗེ་དང་ཚེ་བུམ་བསྣམས་པ་ཁ་ཊཱཾ་མཆན་དུ་བཅུག་པ་ཐེག་པ་རིམ་དགུའི་རྒྱན་དང་ཆ་ལུགས་རྫོགས་ཤིང་། ཞབས་
རྒྱལ་པོ་རོལ་པའི་སྟབས་སུ་བཞུགས་པའི་པང་དུ་ཡུམ་མཚོ་རྒྱལ་དཀར་མོ་གཅེར་བུ་རུས་རྒྱན་ཅན་གྲི་ཐོད་འཛིན་པས་འཁྱུད་པ་ཞིག་ཏུ་གྱུར་པར་བསྒོམས། ཨོ་
ཨཱཧཱུྃ་གིས་གནས་གསུམ་དུ་དྲི་བཟང་གི་ཐིག་ལེ་བྱ་ཞིང་བདུད་རྩི་ལྕེ་ལ་བཞག དེ་ལྟར་གསལ་བའི་སྤྱི་བོར་ཨོཾ་དཀར་པོ། མགྲིན་པར་ཨཱཿདམར་པོ། ཐུགས་ཀར་ཧཱུྃ་མཐིང་ཀས་མཚན་
པར་གྱུར་པ་ལས་འོད་ཟེར་ནམ་མཁའ་ཁྱབ་པར་འཕྲོས་པས་བདེ་གཤེགས་རྩ་བ་གསུམ་གྱི་ལྷ་ཚོགས་ཏིལ་གོང་ཁ་ཕྱེས་པ་བཞིན་བྱོན་ནས་སིབ་སིབ་ཐིམ་པར་མོས།

༄༅། །ཨོཾ་ཨཱཿཧཱུྃ་གུ་རུ་དྷེ་ཝ་ཌཱཀྐི་ནི། ཧཱིམ་ཧཱ་རི་ནི་ས་ར་ཙ་ཧྲཱི་ཡ་དྷཱ་ཀ་དྷཱ་ཀི་ནི་གིང་ཀ་ར་སརྦ་ས་མ་ཡ་ཛ༔ ཛཧཱུྃ་བཾ་ཧོ༔ ཞེས་རོལ་མོ་བཅས། ཏིཥྛ
བཛྲ། དེ་ལྟར་དབབ་པ་ཐམས་ཅད་ཇི་སྲིད་བྱང་ཆུབ་ཀྱི་བར་དུ་བརྟན་པར་གྱུར། དེ་ནས་སྡིག་སྒྲིབ་སྦྱངས་ཕྱིར་ཐམས་ཅད་ཀྱིས། བདེ་གཤེགས་སྤྱི་བཤགས་དང་། ཡིག་བརྒྱ་བཟླས། རྫས་
།ཐམས་ཅད་བསངས་སྦྱངས། རྩ་སྔགས་དང་འབྲུ་གསུམ་གྱིས་དེ་དང་དེའི་ངོ་བོར་གསལ་ཞིང༌། རྡོ་རྗེའི་སློབ་མ་རྣམས་ཀྱི་སྒོ་གསུམ་གྱི་ཉེས་པ་སྦྱངས་ཤིང་སྣོད་རུང་དུ་བགྱིད་པའི་ནུས་པ་དང་ལྡན་
པར་དམིགས། སོ་ཤིང་བཀྱེས། ཁྱེད་རང་རྣམས་ཀྱིས་སོ་ཤིང་གི་རྩ་བར་དབལ་དུ་བྱས་ཤིང༌། རྩེ་མོར་མེ་ཏོག་དང་ཅོད་པཎ་གྱི་བརྡ་བྱས་པ། རྩ་བ་ཕྱིར་བསྟན་
མཁའ་དབྱིངས་རྒྱས་ཟུང་ལ། ལུས་སྟོད་སྨད་བར་གསུམ་དུ་སྡིག་སྒྲིབ་ནད་གདོན་ཐམས་ཅད་འོད་ནག་པོའི་རྣམ་པར་ཁྱབ་པ་དེ་རླུང་གི་ནུས་པས་ཡར་དེད་ནས་སོ་བར་

དུ་ཐོན་པ་དེ་སོ་ཤིང་དབལ་གྱིས་སོ་བྲུས་པས་རྩེར་གྱིས་བླང་སྟེ་འཇའ་ལྟར་ཡལ་བར་མོས་ཤིག སླར་ཡང་པྲ་ལྟས་བརྟགས་པའི་ཆེད་དུ་ཡིད་ཀྱིས་འདུན་པ་ཤུགས་
དྲག་པོ་དང་བཅས་ཀྱིས་འདིའི་རྗེས་ཟློས་གྱིས་ལ་རྩ་རྩེ་མ་ནོར་བར་བར་སྣང་ནས་གཏད་མེད་དུ་དོར་ཅིག ཡང་གསང་བླ་མེད་སོགས་ཀྱིས་དོར་ནས་དཀྱུས་ལྟར་ལུང་བསྟན་ནོ། །
སྐབས་འདིར་སྐྱོར་ཆུ་མེད་འདུག་པ་གོང་གི་གནས་གསུམ་ཐིག་ལེས་ཁྱབ་པ་ཡིན་ནམ། མིན་སྲིད་ན་ཆད་སྐྱོན་བསལ་ཕྱིར། ཨོཾ་ཧྲཱིཿབི་ཤུདྡྷེ་སརྦ་སཾ་ཤཱ་དྷ་ནེ་ཧཱུྃ་ཕཊཀྱིས་བྱིན་པ་བཏུང་ཞིང་ལྷག་མས་ཁྲུས་བྱས་
པས་ཕུང་ཁམས་ཀྱི་ཉེས་ཚོགས་སྦྱངས་བར་མོས་ཤིག་བརྗོད་པ་ཙམ་གྱིས་ལྷག་སྐྱོན་ཆེར་མི་འཇུག་གོ །དཔུང་སྐུད་གཞུང་ལྟར་བཏགས་ལ། ཁྱེད་རང་རྣམས་ཀྱི་དཔུང་སྐུད་རྡོ་རྗེ་ཧཱུྃ་གིས་མཚན་
པ་ལས་འཕྲོས་པས་ལུས་ཐམས་ཅད་རྡོ་རྗེའི་གོ་ཁྲབ་ཀྱིས་གཡོགས་པར་གྱུར་ཞེས་བརྡ་སྦྱར། ཀུ་ཤ་འབྲུ་གསུམ་བཟླ་བཞིན་བྱིན་ལ། དེ་ལྟར་རིང་བ་སྟན་དང་ཐུང་བ་སྔས་སུ་ཆུག་ལ།

།གཞོག་གཡས་སར་ཕབ་སྟེ། ལག་གཡས་འགྲམ་པ་ལ་སྦྱར། ལག་གཡོན་བརླ་སྟེང་དུ་བཞག་ལ། གསོལ་བ་འདི་ལྟར་གདབ་པས་
ཉོལ་ཞིག གུ་རུ་རྩ་བ་གསུམ་གྱི་སོགས་ནས། བྱེ་བྲག་རྣམས་བྱའོ། །ཞེས་པའི་བར་དང་། དེས་ལྷག་གནས་ཀྱི་ཆོ་ག་དག་གྲུབ་སྟེ་ནང་པར་ནས་དངོས་གཞིའི་སྨིན་
བྱེད་ལ་འཇུག་པ་ཡིན་ནོ། །དེ་ལྟ་བུའི་དགེ་རྩ་ཡང་གཞན་དོན་རྫོགས་བྱང་དུ་འགྱུར་བའི་བསྔོ་བའི་འདུན་པ་ཟབ་མོས། བསོད་ནམས་འདི་ཡི་སོགས་བསྔོ་སྨོན་གྱིས་
གྲོལ་ནས་ལྷག་གཏོར་ཆད་བརྟན་མཆོད་བསྟོད་གྲུབ་ནས། སྟ་གོན་གྱི་ལྷ་རྣམས་གནམ་ཐིག་འོད་ཀྱི་དྲྭ་བར་གཤེགས་པར་གྱུར། ཞེས་བསྔོ་སྨོན་བཀྲ་ཤིས་བྱས་པས་དཀྱིལ་འཁོར་བསྡུའོ།། ༈
དེ་ནས་གཉིས་པ་དངོས་གཞི་དབང་ཆུ་དབབ་ཚུལ་ལའང་གཉིས་ཏེ། བཅས་དང་། དངོས་ཀྱི་རིམ་པའོ། །དང་པོ་ནི་སྟེགས་བུ་དེར་སྒྲུབ་དབང་དང་འབྲེལ་བ་རྡུལ་ཚོན་གྱི་བྱ་བ་ཐ་དག་ནི་གཞན་དུ་ཤེས་ཤིང༌། འདིར་དབང་དཀྱུས་མ་ལྟར།
མཛེས་རྒྱན།

རས་བྲིས་དང་ཚོམ་བུ་གཉིས་གོང་ལྟར་ཁྱོགས་མ་འཆོལ་བར་བཀོད། དེའི་དབུས་སུ་མཉྫིའི་ཁར་བུམ་པ་སྟ་གོན་སྐབས་ལྟར་བཀོད་ལ། དེའི་ཁར་བྷནྡྷ་ཆོས་སྨན་གྱིས་བལྟམས་ལ། ཁ་ཁེབས་མེ་ལོང་དྲི་མེད་ལ་སིནྡྷུ་རས་བྱུགས་ཤིང་མུ་ཁྱུད་
གསུམ་བསྐོར་བའི་ནང་དུ། ཆོས་འབྱུང་བསྣོལ་མའི་ལྟེ་བར་པདྨ་འདབ་བཞིར་དབུས་སུ་ཧཱི་དང༌། ཤར་དུ་ར། ལྷོར་ཙ། ནུབ་ཏུ་ཧྲཱིཿ  བྱང་དུ་ཡ། རྣམས་ཡིག་མགོ་རྣམས་ཕྱིར་བསྟན་ཁ་ནང་དུ་བསྟན་པ་བྲི། དེ་དང་ཞལ་སྤྲོད་
ཚུལ་དུ། དབུས་སུ་མ། ཤར་དུ་ཧ། ལྷོར་རི། ནུབ་ཏུ་ནི། བྱང་དུ་ས་རྣམས་ཡིག་མགོ་ནང་བསྟན་ཁ་ཕྱིར་གྱུས་འོང་བར་བྲི། མུ་ཁྱུད་དང་པོ་ལ། ཨཨཱ ཨིཨཱི ཨུཨཱ རི་རཱྀ ལིལཱི ཨེཨཻ ཨོ་ཨཽ ཨཾཨཿབྲི ། 
གཉིས་པ་ལ། ཀཁགགྷང ཙཚཛཛྙཉ ཊཋཌཌྷཎ ཏཐདདྷན པཕབབྷམ ཡརལཝ ཤཥསཧཀྵཿབྲི། གསུམ་པ་ལ། ཡེདྷརྨཧེཏུཔྲབྷབཧེཏུནཏེཥཱནྟ
ཐཱགཏོབདཏྟེཏྟེཥཱཾཙཡོནིརོདྷཨེཝཾབཱདིམཧཱཤམཎཡེསྭཱཧཱ། ཞེས་བྲི་ལ། དེ་ཙམ་མ་ནུས་ན་སྤྱི་བཏང་ལྟར་ལ། མུ་ཁྱུད་གཅིག་གི་ནང་ཆོས་འབྱུང་བསྣོལ་མ་པད་འདབ་བཞི་པར་ཡིག་འབྲུ་རྣམས་གོང་ལྟར་བཀོད་

།པ་ལས་དབྱངས་གསལ་རྟེན་སྙིང་མེད་དོ། །དེ་ཉིད་ཧཱིརང་གི་ཀླག་ཐབས་ལྟར་དཔྲལ་བ་བཅས་རང་ལ་གཏད། ཡིག་འབྲུ་རྣམས་སྟེང་དུ་ཀླག་ཆོག་མར་བཀོད་དེ། འདིར་གསང་ཤེར་གྱི་དཀྱིལ་འཁོར་
ཡིན་ཕྱིར་ཁ་སྦུབས་པ་ནི་མི་ལེགས་སོ། །དེ་སྟེང་དར་དམར་པོས་དགབ་ལ། དེའི་སྟེང་དུ་ཤེལ་དང་། རྨ་བྱ་བཀོད། མདུན་དུ་དཔལ་གཏོར་དཔེའུ་ཆུང་མཐོང་རྒྱུད་ལྟར་ལ་བླ་མའི་སྐུ་འབག་དང༌། དར་གདུགས་གཏོར་རྫས་གྱ་ནོམ་
པས་གཅེར་བ། དབུས་སུ་ཙཀ་ལི་རྣམས་གང་བདེར་བཤམས། བླ་མའི་གཏོར་དབང་ལའང་། དེའི་བུམ་པ་བྷནྡྷ་མེ་ལོང་གསུམ་གྱིས་འཐུས་ཤིང༌། བྱེད་ལས་དང་ཆོ་ག་མཐུན་ལ་རྒྱས་བསྡུས་ཙམ་ཁྱད་པར་ཡིན་པའི་ཕྱིར་རོ། །དེའི་
མཐའ་ནས་རིམ་པར་མདུན་ངོས་སུ་ཡི་དམ་གྱི་དབང་ལ་འབྲུ་ཚོམ་ཆེ་བ་གཅིག་གི་སྟེང་མཉྫིལ་ཁར་བུམ་པ། དེའི་གཡོན་དུ་བྷནྡྷ་མེ་ལོང་སིནྡྷུ་ར་བྱུགས་ཆོས་འབྱུང་བསྣོལ་མ་བྲི། དབུས་དང་ཤར་དུ་ཧཱུྃ། ལྷོར་ཏྲཾ། ནུབ་ཏུ་ཧཱི༔ བྱང་དུ་
ཨཱ མཐར་དབྱངས་གསལ་ཡེ་དྷར་བྲིས་པའི་འགེབ་བཅས་རྒྱབ་ལོགས་སུ་ཙཀླི་ཚང་བར་བཞག དེའི་གཡས་སུ་ཚེ་གཏོར་རྟ་མགོས་མཚན་པ་མཐོང་རྒྱུད་ལྟར་དགོད། དེའི་ཉེ་ལོགས་མ་གཟའ་རྡོར་གསུམ་དམར་གཏོར་གསུམ་ལ་ཐེབ་ཀྱུ་

ཤ་སོགས་ཀྱིས་བསྐོར་ནས་སྐུ་ཙཀ་གཙུག་པ་དགོད། རྩ་དཀྱིལ་གྱི་གཡས་སུ་ཕག་མོ་ལ་འབྲུ་ཚོམ་སྟེང་། མཉྫིལ་ཁར། ཐོད་པ་བདུད་རྩིའི་བཀང་བའི་ཁར་མེ་ལོང་ལ་སིནྡྷུ་ར་བྱུགས་པར་ཆོས་འབྱུང་བསྣོལ་མར་བྲི། དབུས་སུ་མ། ཤར་
དུ་ཧ། ལྷོར་རི། ནུབ་ཏུ་ནི། བྱང་དུ་ས། དེ་ལ་དར་དམར་གྱི་འགེབ་བཅས། གཡས་སུ་བུམ་པ། གཡོན་དུ་དཔལ་གཏོར། ཆོས་འབྱུང་བསྣོལ་མའི་སྟེང་པད་འདབ་བརྒྱད། དེ་སྟེང་ཟུར་བཞི་པ་ལ། གཡུང་དྲུང་ཉི་མ་
ནོར་བུའི་རྒྱན་ལྡན་ཕྱག་རྒྱུན་ལྟར་གྲུ་བཞིར་དམར་གཏོར་རེ་བཅས་འགོད། རྒྱབ་ཏུ་ཙཀ་ལི་ཚང་བ་བཀོད་དོ། །རྩ་དཀྱིལ་གྱི་རྒྱབ་ཏུ་རྡོ་རྗེ་དྲག་རྩལ་ལ། འབྲུ་ཚོམ་སྟེང་། བུམ་པ། གཡས་སུ་བྷནྡྷ། མེ་ལོང་གི་ཁ་འགེབ་བཅས།
གཡོན་དུ་དཔལ་གཏོར། རྒྱབ་ཏུ་ཙཀ་ལི་ཚང་བ། མདུན་དུ་དྲིལ་བུ། ཕུར་པ། གླེགས་བམ། ཕྲེང་བ་དགོད། རྩ་དཀྱིལ་གྱི་གཡོན་དུ་དྲེགས་འདུལ་ལ་འབྲུ་ཚོམ་སྟེང་། བུམ་པ། གཡས་སུ་བྷ། གཡོན་དུ་རྡོར་དྲིལ།
རྒྱབ་ཏུ་གླེགས་བམ་དང་ཕྲེང་བ། མདུན་དུ་དཔལ་གཏོར། གང་བདེར་ཙཀ་ལི་ཚང་བར་བཀོད། རྩ་དཀྱིལ་གྱི་ཤར་ལྷོར་སེང་གདོང་སྡེ་ལྔ་ལ། འབྲུ་ཚོམ་སྟེང་། བུམ་པ། དབུས་སུ་ཙཀ་ལི། གཡས་སུ་དམར་གཏོར་འཁོར་

༄༅། །བཞི་པ་ལ་ཐ་མ་སྐུ་གུ་དགྲ་ལིང་ཤ་ཁྲག་གིས་བརྗིད་ལྡན་བྱས་པ་བཤམས། གཡོན་དུ་བྷནྡྷ་བདུད་རྩིས་བཀང་བ་མདུན་དུ་ཐོད་ངན་ཐུན་གྱིས་བཀང་བ་བཤམས། རྩ་དཀྱིལ་གྱི་བྱང་ཤར་དུ་ཚེ་རིང་མཆེད་
ལྔ་ལ། འབྲུ་ཚོམ་སྟེང༌། དཔལ་གཏོར་བང་རིམ་གསུམ་པ། འདབ་བརྒྱད་ཀྱི་སྟེང་། སྟོད་གཤོང་བཞི་པ་ཅན་གཡུང་དྲུང་བེའུའི་མཚན་པ་བརྗིད་ལྡན་བཤམས། གཡས་སུ་ཐོད་པ་བདུད་རྩི་ལ། མེ་ལོང་སིནྡྷུ་ར། འདབ་བརྒྱད་
བྲིས་པའི་དབུས་སུ་མ༔ ཤར་ཧ༔ ལྷོར་རི༔ ནུབ་ནི༔ བྱང་ས༔ མཚམས་བཞིར་དགའ་འཁྱིལ་དེའི་ཕྱིར་མུ་ཁྱུད་ལ་དབྱངས་གསལ་བྲི། དར་གྱི་ཁ་ཁེབ་བཅས་བྱ། གཡོན་དུ་དགའ་བ་འཁྱིལ་པའི་ཙཀྑི། མདུན་དུ་སྲོག་ཡིག་
ལྔ་ཚོན་བྲིས་ཀྱི་ཙཀླུ་རྣམས་བཤམས། དེའི་མཐར་སྒབ་བསྐོར་འཕན་རྒྱལ་མཚན་སོགས་ཀྱིས་མཛེས་པར་བྱས་ཤིང་སྒབ་སྐོར་གྱི་ནང་ནས་རྣམ་བདུན་སྐོར་བཤམས་སྟ་གོན་ལྟར་བྱ། དེའི་མདུན་ནམ་བྱང་ཤར་མཚམས་སུ་འབྲུ་ཚོམ་སྟེང་ལས་ཀྱི་
བུམ་པ་དགོད། དེའི་ཉེ་ལོགས་ཤར་ངོས་གཞི་བགེགས་ཀྱི་གཏོར་མ་མཆོད་པ་གསོ་བྲན་སྐོར། ལྷོར་ཚོགས་འཁོར། བྱང་དུ་ཆོས་སྲུང་སྤྱི་སྒེར་གྱི་མཆོད་གཏོར་ཐ་དག་བཤམས། ཕྱོགས་གང་བདེར་མེ་ཏོག་མིག་དར་རྣམས་བཞག ཕྱོགས་

ཐམས་ཅད་ཡོལ་བས་བསྐོར་ཏེ། རྡོ་རྗེ་སློབ་དཔོན་གྱིས་མཆོད་རྫས་གནས་ཡོ་བྱད་ཐམས་ཅད་བྱིན་གྱིས་རླབས་པ་ཙམ་གྱིས། སྟ་གོན་གྱི་ལྷ་ནམ་མཁར་བཞུགས་པ་ཐམས་ཅད་གཅིག་གིས་དཀྱིལ་འཁོར་དང་གནས་ཡོ་བྱད་ཐམས་ཅད་ལ་ཐིམ་
པར་བསམ་སྟེ། ལས་རྡོར་གྱིས་སྤོས་ཕྱུང་དང་། མཆོད་པ་རྣམས་ལ་ཁྲོ་བོ་ལས་རྒྱས་བྱེད་བསྐྱེད་བསྟིམ་བྱས་པའི་བསངས་ཆུ་དང༌། བདུད་རྩིའི་ཟེག་མ་འཐོར་ཏེ། ཤམ་གྱི་རིམ་པ་ཐ་དག་གྲུབ་པར་བྱའོ། །དེ་ནས་གཉིས་པ་དངོས་ཀྱི་
རིམ་པ་ལའང་། བསྙེན་པ་ཁ་གསོ་ཞིང་བདག་ཉིད་ལྷར་བསྒྲུབ་པ་དང་མདུན་དཀྱིལ་རྫས་བུམ་བཅས་ལྷར་གསལ་ལ་དབབ་བསྟིམ་ནུས་ལྡན་དུ་བྱེད་པ། བདག་ཉིད་འཇུག་པའི་ཆོ་ག སློབ་མ་འཇུག་པའི་ཆོ་གའོ། །དང་པོ་ནི། སྐྱབས་
ཡུལ་གསལ་གདབ་ཆབ་བྱུང་སྤོས་བྱུང༌། སྐྱབས་སེམས་སོགས་སྟ་གོན་སྐབས་ལྟར་དང་། གཞི་བགེགས་གཏོར་མ་བཏང་། བྱིན་འབེབས་རྒྱས་པར་བྱ། མ་བཅོས་ལྷུན་གྲུབ་ངོ་མཚར་ཆེཿ ཞེས་པའི་མཚམས་
སུ༑ པྲ་ཁྲིད་ནས། སྭ་བྷ་ཝ་སོགས། སྟོང་པའི་ངང་ལས་སོགས། ཞུ་བ་ལས༔ ཞེས་གཞུང་ནས། རྡོ་རྗེ་གནས་འགྱུར་སོགས། དཀྱུས་ལྟར་བདག་མདུན་བུམ་གསུམ་ཆུ་སྣོད་དུ་

༄༅ །མར་ཟླ་གཟུགས་འཕོས་པ་ལྟར་དབང་རྫས་རྣམས་དང་བཅས་ལ་དཀྱིལ་འཁོར་གྱི་འཁོར་ལོ་བཀྲ་ལམ་མེར་གསལ་སྤྱན་འདྲེན་སོགས་བསྟོད་པ་རྫོགས་ཀྱི་བར་བཏང༌། དེ་ནས་ཛབ་བསྐུལ་བཏང་ལ་བདག་
མདུན་གཉིས་ཀའི་བསྙེན་དམིགས་ཀྱི་གནད་དང་ལྡན་པས་སྟ་གོན་སྐབས་ལྟར་བཟླས་པ་བསྐུར། དེ་ནས། རང་སྲོག་སྔགས་ཀྱི་འོད་ཟེར་སོགས་ཀྱིས་བུམ་པ་དམིགས་པའི་འཕྲོ་འདུས་གཟུངས་ཐག་བླང་སྟེ་བཟླས་པ་གསུམ་
མམ། སྟོང་། ལྔ་བརྒྱ། ཕྱེད་གསུམ་བརྒྱ་ཙམ་རེ་གོང་འོག་གཉིས་ཀར་བཟླ། དེ་ནས་བསྙེན་བསྟོད་གཞུང་བཞིན་སྟབས་གཅིག་ཏུ་བཏང་མཐར། པྲ་ཁྲིད་ནས། བཟླས་སྔགས་རྣམས་སོགས་ཀྱིས་འོད་ཞུ་བྱ་དུར་ཆོས་
ཕུལ་ལོ། །གཟུངས་ཐག་ཡི་དམ་གྱི་བུམ་པའི་ཁར་སྤོ་རྒྱབ་སྟེགས་རྩ་དཀྱིལ་གྱི་མཆོད་ཁ་གསོ་བ་སོགས་ནི་ཀུན་ལ་རིགས་འགྲེས་སོ། །དེ་ནས་ཡི་དམ་ནི། ཨོཾ་ཨཱ༔ཧཱུྃ༔ དུས་འདི་ནས་བཟུང་བྱང་ཆུབ་མ་ཐོབ་
བརཿ  སྐྱབས་གནས་མཆོག་གྱུར་རྣམས་ལ་སྐྱབས་སུ་མཆི༔ ན་མོ༔ བདག་གིས་འགྲོ་བ་ཀུན་དོན་དུ༔ ཡི་དམ་དབང་ཆེན་སྒྲུབ་ནས་ནི༔ གང་ལ་གང་

འདུལ་ཕྲིན་ལས་ཀྱིས༔ འགྲོ་དྲུག་བསྒྲལ་བར་དམ་བཅའ་འོ༔ ཞེས་ཏིང་ངེ་འཛིན་གསུམ་ཀ་ཚང་བའི་གསལ་འདེབས་ཡིན་ཕྱིར། ཨོཾ་མ་ཧཱ་ཤུ་ནྱ་ཏ༴འདི་ཉིད་ཀུན་ལ་སྦྱར་ན་ལེགས་སོ། །དེ་
ནས་ཡི་དམ་གཞུང་ལས། ཐར་པ་ཆེན་པོའི་གཞལ་མེད་སོགས། བམ་གྱི་སྟེང་༔ པྲ་ཁྲིད་ནས། སྭ་བྷ་སོགས་དང༌། ཧཱུྃ་ལས་བདག་ཉིད་སོགས་དཀྱུས་ལྟར། གཉིས་མེད་
བསྟིམ༔ གཞུང་ནས་བསྟན་ལྟར་ཞི་ཆུང་ནས་སྤྲོ་ན། ཨོཾ་ཨཱཧཱུཾ༔ ཕྱི་ནང་གསང་བའི་མཆོད་རྫས་སོགས། ཡི་དམ་དབང་ཆེན་དཀྱིལ་འཁོར་ཞེས་ཁ་བསྒྱུར། ཁཱ་ཧིནས། ཧཱུྃ་ཧི༔ སྣང་
བ་མ་འགགས་ཐུགས་རྗེ་སོགས་ཀྱིས་བསྟོད། རང་གཞུང་ནས། རང་ཉིད་དབང་ཆེན་ཡབ་ཡུམ་སོགས། འཁོར་བར་བསམ༔ ཞེས་ལྔ་བཅུ་ཙམ་བཟླ། སྐུ་ཡི་དབྱིབས་བརྒྱུད་
སོགས། མདུན་ལ༔ གཉིས་མེད་ཐིམ་པར་གྱུར་པར་བསམ༔ ཞེས་ལྔ་བཅུ་ཙམ་བཟླ། རང་སྲོག་སྔགས་སོགས་ཀྱིས་བརྒྱ་རྩ་བཟླ་གོང་བཞིན་སྔགས་མཆོད་དང་བསྟོད་པ་བྱ། འོད་ཞུ་པྲ་ཁྲིད་

།ལྟར་བྱ། དེ་ནས་མཁའ་འགྲོ་ནི། གོང་ལྟར་སྐྱབས་སེམས་བཏང་ལ། རྒྱལ་ཡུམ་ཕག་མོ་སྒྲུབ་ནས་ནི༔ ཞེས་བསྒྱུར། ཤུ་ནྱ་ཏ༴ སྟོང་གསལ་འགགས་
མེད༴ ཟེའུ་འབྲུའི་སྟེང་༔ སྭ་བྷ་ཝ་སོགས་བཏགས། རང་བྱུང་ལྷུན་གྲུབ་སོགས་དཀྱུས་ལྟར་ཤར་འདེད་བསྟོད་པ་རྫོགས་ནས། སྔགས་བརྒྱ་སྐོར། ལས་སྦྱོར་ཉེར་གཅིག་ཙམ་ནས། རང་སྲོག་
སོགས། སྔགས་གོང་མ་བརྒྱ་སྐོར། མཆོད་པ་གཞུང་ལྟར་དང་། བསྟོད་པ། ཧཱུཾ་ཧྲཱི༔ ཆོས་དབྱིངས་རྣམ་དག་ཤོ་ལོ་ཀ་དང༌། འོད་ཞུ་བྱའོ།། དེ་ནས་རྡོ་རྗེ་དྲག་རྩལ་སྐྱབས་སེམས་ནས་
བརྩམས་དཀྱུས་དེད་ཀྱིས། ཉི་ཟླའི་སྟེང་༔ ཞེས་གོང་རྣམས་བཞིན་བུམ་པ་བཏགས་ནས་དཀྱུས་ལྟར་གྱི་ཛཔ་ཉེར་གཅིག་ཙམ་ནས། བུམ་ཛཔ་བཏགས་ལ་ཉེར་གཅིག་ཙམ་བཟླ། སྔགས་མཆོད་རྣམས་དང་།
བསྟོད་པ་མགོའི་སུམ་ཆ་བུ། འོད་ཞུ་བྱའོ། །དེ་ནས་གསང་བདག དེ་ལྟར་ཤར་འདེད་ཀྱིས། བསྣོལ་བའི་སྟེང་༔ མཚམས་སུ་བུམ་པ་བཏགས། ཛཔྲ་དམིགས་གསང་སྒྲུབ་ནས། རང་ཉིད་དྲེགས་འདུལ་

གསལ་བའི་སོགས་ཀྱིས་བརྒྱ་སྐོར་དང་། ཤམ་བཏགས་པ་ཉེར་གཅིག་ནས། བུམ་འཛབ་དེ་བཞིན་བཟླ། མཐར་སྔགས་མཆོད། མགོའི་བཞི་ཆས་བསྟོད་འོད་ཞུ་བྱ། དེ་ནས་སེང་གདོང་སྡེ་ལྔ། ཨོཾ་སྭ་བྷ་ཝ་སོགས་
དཀྱུས་ལྟར། བཟླས་པ་གཙོ་མོ་ལ་བརྒྱ། རིགས་བཞི་ལ་ཉེར་གཅིག་རེ། འབྲུ་བཅུ་བཞི་པ་བརྒྱ་བཟླས། གཞུང་གི་མཆོད་པ་དང་། ཧཱུྃ་བྷོ༔ དུས་གསུམ་རྒྱལ་བའི་ཡུམ་སོགས་ཀྱིས་བསྟོད་པར་བྱའོ། །དེ་
ནས་ཚེ་རིང་མཆེད་ལྔའི་གཞུང་བསྲང་ངོ་། །དེ་ནས་ལས་བུམ་ལ་བདུད་རྩི་འཁྱིལ་པས་བྱིན་རླབས་གསོ་བར་བྱའོ། །གཉིས་པ་བདག་ཉིད་འཇུག་པའི་ཆོ་ག་ནི། རང་ཉིད་རྩ་གསུམ་ཆིག་དྲིལ་གུ་རུ་ཞི་བའི་ལྷར་བསྙེན་ནས། ཡི་དམ་གཞན་
རྣམས་དེ་ཉིད་གནས་འགྱུར་གྱིས་བསྐྱེད་པ་ཡིན་ལ། མདུན་དཀྱིལ་རྣམས་རང་རང་མ་འདྲེས་པར་བསྒོམས་ཏེ་སྤྲོ་བསྡུ་དང་བྱིན་རླབས་ཀུན་བྱས་པ་ཡིན་ཏེ། བདག་ཉིད་སླར་ཡང་རྩ་གསུམ་ཀུན་འདུས་ཀྱི་སྐུར་ལྡང་སྟེ། དཀྱིལ་འཁོར་པའི་
ལྷ་དེ་དག་ཀྱང་གདུལ་བྱའི་མཐུན་སྣང་དུ་བསྟན་པ་ལས། སྐུ་དང་ཡེ་ཤེས་ཀྱི་རོལ་པ་གཅིག་ལས་མ་མཆིས་མོད། དེ་ལྟར་རྡོ་རྗེ་འཛིན་པ་རང་ཉིད་ཀྱང་། དེ་དག་དང་གཞི་འབྲས་ངོ་བོ་གཅིག་པར་གོ་བའི་ལྟ་བ་གསལ་བཞིན་བསྐུལ་ཚིག་

༄༅། །བརྗོད་པ་སྤྱི་ལྟར་དང་། སློབ་མ་འཇུག་པའང་ཡི་དམ་ལྷ་ལ་དབང་ཟ་བ་སྤངས་ཕྱིར་ངེས་པར་དགོས་སོ། །དེ་ནས་ཞི་ཆེན་གཞུང་ནས་འབྱུང་བའི་ཚོགས་འཁོར་དང་། རྩ་གསུམ་སྤྱི་བསྐང་བཅས་ལྷག་
མ་མགོ་བར་བཏང་། ཆོས་སྲུང་སྤྱི་སྒེར་གྱི་གཏོར་བསྔོ་རྣམས་དང་ཁྱད་པར་ཕྱག་ཞིང་གི་མཆོད་གསོལ། དབང་གི་མཐའ་མ་གྲུབ་ཀྱི་བར་དུ་བཏང་བར་མཛད་པ་ཡིན་ནོ། །འདི་ལྟ་བུའི་སྐབས་དང་ལར་སྒྲུབ་པ་ཐམས་ཅད་ལ་ཚོགས་མན་
ཆད་བསྡེབས་པ་དང་། ལས་གཞུང་མགོ་ནས་བསྡེབ་སྟེ་ཐམས་ཅད་གཏོང་བའི་ཕྱག་ལེན་ཞིག་སྔ་མོ་ནས་ཡིན་ཟེར་རྒྱུའི་སྟོང་སྒྲ་ཅན་ཞིག་བྱུང་བ། དེ་ནི་ཞིབ་ཏུ་བཏགས་ཀྱང་འཐད་པར་མ་མཐོང་སྟེ། ཚོགས་ནི་ཐུན་མཚམས་ཀྱི་བྱ་བ་ཡིན་s
ཏེ༑ བདག་བསྐྱེད་བསྡུས་པའི་ལྷ་ལྡང་གི་སྐུར་གསལ་བས་སོ། །ཡང་ན་གཙོ་བོའི་ཐུགས་ཀ་ནས་རང་ཞལ་ཕྱག་བསྡུས་པ་ཞིག་འཆད་ནས། ལྷོ་སྒོའི་ཐད་ཀྱི་དུར་ཁྲོད་དུ་འཁོད་དེ་ཚོགས་བཏང་དགོས་པ་དང་། བྱིན་གྱིས་རློབས་ཟིན་པ་
སྤྱན་དྲངས་བའི་སྐབས་སུ་མདུན་གྱི་ནམ་མཁར་འཇའ་ཚོན་གྱི་སྣམ་བུ་བསྒྲིག་པའི་སྟེང་། སྟེང་འོག་བར་གསུམ་གྱི་ཆ་ཐམས་ཅད་ལ། རྩ་བ་གསུམ་གྱིས་བསྡུས་པའི་ཚོགས་ཞིང་ཐམས་ཅད་བྱོན་ནས་དེར་མཆོད་པ། རང་གི་འང་བཟའ་བཏུང་

གི་ཏིང་ངེ་འཛིན་ལྡན་པས་རོལ་པའི་ལྷག་མ། དུར་ཁྲོད་ཀྱི་ལྷག་བསྡུད་དམ་ཚིག་ཡལ་གམ་ཅན་དག་བོས་ཏེ་བྱིན་པ་ཡིན་ཞེས་ཡིག་རྙིང་ཁུངས་ཐུབ་པ་རྣམས་དང༌། རིག་འཛིན་དམ་པ་ཀུན་གྱི་ཞལ་ལུང་ལས་དུས་གཅིག་ཏུ་མ་ཡིན་པར་ལན་གྲངས་
དུ་མར་མགྲོན་ཐབས་སོ་ཞེས་བྱུང་མོད། རང་རང་གི་གཞུང་དེ་དང་དེར་སྒེར་པ་ཉམས་སུ་བླངས་སྐབས་སུ་རང་གཞུང་དེ་ལྟར་བྱེད་པ་ཡིན་གྱིས། འདི་ལྟ་བུའི་སྤྱིར་བསྡུས་ཀྱི་དཀྱིལ་འཁོར་བཞེངས་སྐབས་སུ་མི་དགོས་ཏེ། ཆོས་སྐོར་འདི་
པའི་རྩ་བའི་གཞུང་འདི་ཉིད་ཡིན་པ་དང༌། ལར་ཚོགས་ཐམས་ཅད་སྤྱི་དྲིལ་ཤ་སྟག་ཡིན་པའི་ཕྱིར། གང་ཞེ་ན། ཆོས་སྐུ་རྒྱ་མཚོ་ནས། ནོར་ལྷ་རྒྱ་མཚོའི་བར་དུ་བསྡུས་ཏེ་གསང་ཞིང་། དྲེགས་འདུལ་ཚོགས་ལས། བླ་མ་ཡི་དམ་
༈ མཁའ་འགྲོ་དང་༔ ཆོས་སྐྱོང་མ་མགོན་ལྕམ་དྲལ་དང་གནས་སྲུང་ནོར་ལྷ་གཏེར་བདག་རྣམས༔ ཞེས་ཐམས་ཅད་ལ་དེ་ལྟར་གསུངས་འདུག་པའི་ཕྱིར། དེ་བཞིན་དུ་ལྷག་གཏོར་ཡང་། བཀའ་གཏེར་ཐམས་ཅད་ནས། ཡར་
གནས་དང་། མར་གནས་གསུང་པ་བཞིན། འདིར་ཡང་། དབང་ཕྱུག་མ་ཉེར་བརྒྱད། ལོང་ཀ་འབར་མ། གིང་ཆེན་སོགས་དང་། གཞན་ཀུན་ལའང་དེ་ལས་གཞན་པ་མེད་པའི་ཕྱིར་རོ། །ཆད་མདོ་དམ་བསྒྲགས་ལའང་།

།ཐམས་ཅད་ལ་སྐུ་གསུམ་སྟོན་པས་རྒྱུད་ཀྱི་དལ་ཞལ་ཕྱེས་ཚེ། བསྟན་སྲུང་ཐམས་ཅད་གཏེར་སྲུང་ཐམས་ཅད། ལྷ་སྲིན་ཐམས་ཅད། ལྷ་འདྲེ་ཐམས་ཅད་ཞེས་བརྗོད་འདུག་པའི་ཕྱིར་རོ། །དེ་བས་
ན་གཅིག་གིས་ཆོག་སྟེ། དེ་ལྟར་སྤྱི་བྱེ་བྲག་ལ་ཁྱབ་པ་ཁོ་ན་དང་། བྱེ་བྲག་གིས་སྤྱི་ལ་མ་ཁྱབ་པ་མེད་པའི་ཕྱིར་རོ། །ཚོགས་བསགས་ཕྱིར་ཚར་གྲངས་བྱས་ཞེ་ན། འོ་ན་ཁྱེད་རང་གི་རང་རང་གི་གཞུང་ཐམས་ཅད་ལ། རང་གི་གཞུང་
ནས་བཤད་པའི་དམ་རྫས་ཐམས་ཅད་ཀྱང་དེ་དང་མཉམ་པར་བྱོས་ཤིག་དང་ལེགས་པར་འགྱུར་རོ། །ཅིའི་ཕྱིར་ཞེ་ན། ལྷ་ཐམས་ཅད་ལ་ཕུལ་བས་མི་ཆོག་སྟེ། ཆོ་ག་ཐ་དད་དགོས་པའི་ཕྱིར་། དེ་ཅིའི་ཞེ་ན། ཆོ་ག་བཞིན་མ་བྱས་ན་
ཚོགས་མ་ཡིན་པ་བསགས་པའི་ཕྱིར་རོ། །འོན་ཀྱང་རྡོ་རྗེའི་གསུང་ལའང་རྒོལ་བར་འགྱུར་ཏེ། སྤྱི་ལ་ཁྱབ་པ་བསྟན་པ་དེ་མ་ཁུབ་པར་བྱས་པའི་ཕྱིར་རོ། །དེའི་ཕྱིར་ན། དམ་པའི་རྗེས་སུ་འབྲང་ན་མི་ལེགས་སམ་མ་བརྟགས་པ་ནི་རྟག་
པར་སྤངས་བུ་ཡིན་ཏེ། ཞི་བ་ལྷས། བྱ་བ་གང་ལའང་མ་བརྟགས་པར། །བབ་ཅོལ་སྤྱོད་པ་མ་ཡིན་ནོ། །ཞེས་དང་། མེ་ལོང་ལས། ཤིན་ཏུ་མ་བརྟགས་སྤྱོད་ངན་ནི། །འཕགས་པ་རྣམས་ལ་ཡོད་མ་ཡིན། །དེ་ཕྱིར་དེ་དག་

རྣམས་ཀྱི་ནི། །ཕུན་ཚོགས་ཐམས་ཅད་རྟག་ཏུ འཕེལ། །ཞེས་གསུངས་པས་སོ། །ཆོ་ག་བསྲེས་ཏེ་བསྒོམས་པ་ནི། རྒྱ་བོད་གཉིས་ན་མ་གྲགས་པའི་ཕུང་ཁམས་སྐྱེ་མཆེད་མང་པོ་ཁྱབ་ཆེན་དེ་བསམ་མི་ཁྱབ་པའི་སྤྱོད་ཡུལ་ཞིག་ཡིན་ན་མ་
གཏོགས་གང་དང་ཡང་མི་མཐུན་ནོ། །དེ་ཡིན་ཟེར་ན་སྔར་མེད་སྨྲར་བཏུབ་པའི་འཕགས་པ་དེ་ཁོང་རང་ཉིད་མ་གཏོགས་འོ་ཅག་གི་སྤྱོད་ཡུལ་དུ་མ་གྱུར་ཏོ། །འདི་དང་འདི་འདྲའི་ཕྱག་ལེན་ལ་མ་བརྟགས་པར་ཅལ་སྒྲོག་རྗེས་སུ་འབྲང་བ་སྤངས་
པ་ནི་ཤིན་ཏུ་གལ་ཆེ་སྟེ། ཚོང་དུས་འོ་མ་ལྟ་བུར་གསུངས་པ་དེར་འགྱུར་བའི་ཕྱིར་རོ། །ཁུབ་བརྡལ་ལྷུན་གྲུབ་ཕྱག་ལེན་དེང་སང་བྲག་དམར་བཞུགས་པ་ལ་ནི་མེད། པདྨ་ནོར་བུའི་ཕྱག་ལེན་ས་ངན་དུ་བཞུགས་པ་ལ་ནི་མེད། ཀློང་
གསལ་སྙིང་པོའི་ཕྱག་ལེན་ཀཿཐོག་ཏུ་བཞུགས་པ་སྐྱབས་མགོན་མ་ཧཱ་པཎྜི་ཏ་ཀུན་མཁྱེན་ཚེ་དབང་མཆོག་གྲུབ་དུས་ལ་ནི་མེད་ངེས་དང་། ཛ་ཀ་པའི་བླ་རྒན་ཕྱག་ལེན་པ་ཐམས་ཅད་ལ་མེད་ངེས་ཁོ་བོས་རྩད་ཕྱོགས་ཐམས་ཅད་ནས་བཅད་ཀྱང་
བདུད་འདུལ་ཉིད་ཀྱི་ལུགས་ལ་ནི་མ་མཐོང་ངོ༌། །གསུམ་པ་སློབ་མ་སྨིན་བྱེད་ཀྱི་རིམ་པ་ནི། དཀྱིལ་འཁོར་ལ་ཡོལ་བས་བསྐོར་ཏེ། སློབ་དཔོན་གྱི་མདུན་ནམ་གང་བདེར་བགེགས་ཀྱི་གཏོར་མ་བཞག ཁྲུས་བྱ། མཚམས་ལྷ་བསྐྱེད་

།པ་ནས་བརྩམས་མཚམས་གཅོད་ཀྱི་བར་སྟ་གོན་སྐབས་ལྟར་བྱས་ལ། ཆོས་བཤད་ནི། ནམ་མཁའ་དང་མཉམ་པའི་སེམས་ཅན་ཐམས་ཅད་སངས་རྒྱས་ཀྱི་ས་ལ་
འགོད་པར་བྱ། དེའི་ཆེད་དུ་སྨིན་གྲོལ་ཟབ་མོ་ཞུའོ་སྙམ་པའི་སེམས་བསྐྱེད་དེ། ཆོས་ཉན་པའི་ཀུན་སྤྱོད་ཐམས་ཅད་ལེགས་པར་ཚང་བས་གསན་པར་ཞུ། དེ་
ཡང་རྡོ་རྗེ་ཐེག་པ་སྤྱིའི་འཇུག་སྒོ་ནི་དབང་ཉིད་ཡིན། རྡོ་རྗེ་འཆང་གི་ལུང་དྲི་མ་མེད་པ་ལས། གསང་སྔགས་དབང་ལ་མ་བརྟེན་གྲོལ་བ་ག་ལ་ནུས། །དཔེར་
ན་མཉན་པར་ལག་སྐྱ་མེད་པ་ན། །གྲུ་ཡིས་ཕ་རོལ་སྒྲོལ་མི་ནུས། །ཞེས་གསུང་སྟེ། རྡོ་རྗེ་ཐེག་པ་ལའང་ནང་གསེས་དབང་པོའི་ཁྱད་པར་གྱིས་ཐེག་པ་
བཞིའམ་དྲུག་ཏུ་ཡོད་པ་ལས། འདི་ཉིད་ནི་མཐར་ཐུག་འབྲས་བུའི་ཐེག་པ་ཡིན་ཏེ་ཐེག་པ་རིམ་པ་དགུའི་རྩེ་རྒྱལ། རྒྱུད་ལུང་མན་ངག་ཀུན་གྱི་ཉིང་ཁུ། ཐིག་

ལེ་ཕྱི་ནང་གསང་གསུམ་གྱི་གནད་འགགས། དུས་གསུམ་རྒྱལ་བ་རྣམས་ཀྱི་དགོངས་པ། ལྟ་སྒོམས་སྤྱོད་པའི་མཐར་ཐུག གཞི་ལམ་འབྲས་གསུམ་གྱི་
གནད་འགགས། དུག་གསུམ་རང་གྲོལ་དུ་བཏང་བ། སྐུ་གསུམ་གཅེར་མཐོང་དུ་སྟོན་པ་སངས་རྒྱས་ལག་བཅང་གི་གདམས་པ། སྔར་འདས་སངས་རྒྱས་
རྣམས་ཀྱི་གཤེགས་ཤུལ། ད་ལྟའི་སངས་རྒྱས་རྣམས་ཀྱི་གཞུང་ལམ། ཕྱི་རབས་སེམས་ཅན་འདྲེན་པའི་ལྕགས་ཀྱུ། མ་རིག་མུན་པ་སེལ་བའི་སྒྲོན་མེ། ཐར་
པའི་ལམ་མཆོག་བགྲོད་པའི་ཐེམ་སྐས། ལས་ངན་སྡིག་སྒྲིབ་འདག་པའི་ཁྲུས་ཆུ། དུག་ལྔ་རྩད་ནས་གཅོད་པའི་སྤུ་གྲི། ཉོན་མོངས་བག་ཆགས་བསྲེགས་པའི་
མེ་དཔུང་། ཚོགས་གཉིས་མྱུར་རྫོགས་ཀྱི་ཞིང་། མ་རིག་འཁྲུལ་པ་གཏོར་བའི་རླུང་དམར། རང་རིག་གཅེར་མཐོང་གི་མིག་འབྲས་ཐེག་པ་ཀུན་རྫོགས་ཀྱི་ནམ་

།མཁའ། ཕྱི་ནང་མེད་པའི་ཟང་ཐལ། རྒྱལ་བའི་དགོངས་པ་གསལ་བའི་མེ་ལོང་། སྐུ་གསུམ་རང་གསལ་སེམས་ཉིད་རང་གྲོལ་གྱི་
གདམས་པ། ཀུན་ཤེས་འཁོར་བ་ནས་སྒྲོལ་བྱེད། ཨ་ཏི་ཆོས་ཉིད་རང་གྲོལ། དམ་ཆོས་དགོངས་པ་ཡོངས་འདུས་ཞེས་བྱ་བ་འདི་ཉིད་ལ་སྐོར་ཚོ་ཆེན་པོ་བདུན་
དུ་བཞུགས་ཏེ། ལྡེ་མིག་དཀར་ཆག་གི་སྐོར་དང༌། ཞལ་གདམས་ལུང་བསྟན་གྱི་སྐོར། ལོ་རྒྱུས་རྣམ་ཐར་གྱི་སྐོར། སྨིན་བྱེད་དབང་གི་སྐོར། གྲོལ་
བྱེད་རིམ་གཉིས་ཀྱི་སྐོར། ཕན་གནོད་ལས་ཚོགས་ཀྱི་སྐོར། ཆོས་སྐྱོང་སྒྲུབ་མཆོད་ཀྱི་སྐོར་དང་བདུན་དུ་མཆིས་མོད། དེའི་དབང་གི་སྐོར་ལའང་། རྩ་
བ་གསུམ་གཅིག་དྲིལ་སྡོང་པོ་ལྟ་བུ། བྱེ་བྲག་སོ་སོར་སྨིན་པ་འབྲས་བུ་ལྟ་བུ་དེའི་ཡན་ལག་གྱེས་པ་ལོ་མ་ལྟ་བུར་མཆིས་པ་ལས། དང་པོ་ཉིད་སྐུར་བའི་སྐབས་

སུ་བབས་པ་ཡིན། དེ་ལ་དབང་གི་ངོ་བོ། ངེས་ཚིག སྒྲ་དོན། དབྱེ་བ་བཞི་ལས། དང་པོ་ངོ་བོ་ནི། འདི་ལྟ་བུའི་རིམ་གཉིས་ཟབ་མོའི་སྣོད་རུང་
དུ་སྒྲུབ་པའི་ཕྱིར་དབང་ཞེས་བྱ། གཉིས་པ་ངེས་ཚིག་ནི། སློབ་བུའི་རྒྱུད་བྱིན་གྱིས་རླབས་པའི་ཁྱད་པར་ལས། སེམས་རྒྱུད་ཀྱི་དྲི་མ་ཅི་རིགས་སྨད་པར་བྱས་
ཤིང༌། རང་གནས་ཀྱི་ཡེ་ཤེས་ཅི་རིགས་གསོས་ཐེབས་པས། རིམ་གཉིས་ཀྱི་ཡེ་ཤེས་སྐྱེས་སམ་སྐྱེར་རུང་དུ་བྱེད་པས་ན། རྨ་སྨིན་པ་རྣག་ཏུ་སོང་ནས་གཟགས་
རུང་བ་དང་། ཟས་སྨིན་པ་དེ་ཉིད་དུ་སོང་ནས་སྤྱད་དུ་རུང་བ་བཞིན་གྱུར་པས་ན་སྨིན་བྱེད་དོ། །འདུས་རྒྱུད་ལས། རྒྱུད་དག་ནུས་པ་ཐོབ་ཕྱིར་དབང༌། །
ཞེས་གསུངས་སོ། །གསུམ་པ་སྒྲ་དོན་ནི། ཨ་བྷི་ཥིཉྩའི་སྒྲ་ལས། མངོན་པར་གཏོར་བའམ་བླུགས་པས་ན་དབང་སྟེ། སྦྱངས་བྱའི་དྲི་མ་གཏོར་ཞིང་།

༄༅། །ལམ་བསྒོམས་རུང་དང་འབྲས་བུ་ཐོབ་རུང་གི་ནུས་པ་རྒྱུད་ལ་འཇོག་པ་སྟེ། ཧེ་བཛྲ་ལས། གཏོར་དང་བླུགས་པ་ཞེས་བྱ་བ། །དེས་
ན་དབང་ཞེས་བརྗོད་པར་བྱ། །ཞེས་སོ། །བཞི་པ་དབྱེ་བ་ནི་རྒྱུ་ལམ་འབྲས་གསུམ་དུ་ངེས་ཏེ། ལམ་སྒོམ་པའི་སྔོན་དུ་བླ་མ་ལས་བླང་ཏེ། དབང་དོན་
ཅུང་ཟད་བརྡ་འཕྲོད་པ་ནི་རྒྱུ་ཡི་དབང་དེ་ནས་བླ་མ་ལས་སམ་རང་ཉིད་ཀྱིས་བླང་སྟེ། སྨིན་པ་གོང་འཕེལ་དུ་བྱེད་པ་ལམ་གྱི་དབང་རྒྱུན་མཐའི་དུས་ཀྱི་ཟབ་དབང་
གསུམ་པོ་ནི་འབྲས་བུའི་དབང་ངོ༌། །གཞིའི་དབང་ལའང་། དབྱེ་བསྡུ་མང་རུང་བཞིར་ངེས་ཏེ། སྦྱང་བྱ་སད་རྨི་གཉིད་འཐུག་སྙོམས་འཇུག་གི་གནས་སྐབས་
བཞིའི་བསྐྱེད་པའི་སྒྲིབ་པ་སྦྱངས་ཤིང་། སྦྱོང་བྱེད་བསྐྱེད་རྫོགས་བཞིའི་སྣོད་རུང་དུ་བྱེད། སྦྱངས་འབྲས་སྐུ་བཞི་མངོན་དུ་བྱེད་དགོས་པའི་ཕྱིར་རོ། །དེ་ཉིད་
མཛེས་རྒྱན།

སྐུར་བ་ལའང༌། ཐོག་མར་ཡིད་ཆེས་བསྐྱེད་ཕྱིར་རྒྱུད་པའི་ཁུངས་སྨོས་དགོས་ཏེ། ཀུན་བྱེད་ལས། དང་པོ་ཡིད་ཆེས་ཁུངས་བཙུན་སྟོན་པའི་ཕྱིར། །ལོ་རྒྱུས་
དོན་གྱིས་བབ་ཚུལ་བསྟན་པར་བྱ། །ཞེས་པས། བདག་ཅག་གི་སྟོན་པ་འདི་ཉིད་གདོད་མའི་དབྱིངས་སུ་རང་རིག་པའི་ཡེ་ཤེས་མངོན་པར་གྲོལ་བས་བྱང་ཆུབ་
སྟེ༑ རྒྱལ་བ་ཐམས་ཅད་དང་དགོངས་པ་རོ་གཅིག་ཏུ་གྱུར་པ་ལས། རང་སྣང་གི་འོག་མིན་ཆེན་པོར། དཔལ་ཀུན་ཏུ་བཟང་པོ་ཉིད། རྒྱལ་ཚབ་རིགས་
ལྔའི་རྣམ་པར་སྣང་བས། རང་སྣང་གི་འཁོར་ཞི་ཁྲོ་ཚད་མེད་པ་ལས། འཆད་པའི་སྐྱེས་བུ་སྣང་བ་མཐའ་ཡས་ཀྱི། ཆོས་བརྗོད་དུ་མེད་པའི་དགོངས་པ་རང་
གསལ་དུ། དུས་འཕོ་འགྱུར་དང་བྲལ་བར་གསུང་སྟེ། དེ་ཉིད་ཀྱི་ངང་ལས། གཞན་སྣང་གི་འོག་མིན་ཆེན་པོར། འཕགས་པ་ཐུགས་རྗེ་ཆེན་པོ་ནམ་མཁའ་

།རྒྱལ་པོ་གངས་ཆེན་མཚོར་སྣང་ནས། འཁོར་ས་བཅུའི་བྱང་སེམས་དང་རིག་པ་འཛིན་པ་མཆོག་གི་ཚོགས་རྣམས་ལ། ཆོས་རྡོ་རྗེ་ཐེག་
པ་བརྡའི་གསུང་གི་དུས་རྟག་པ་རྒྱུན་གྱི་འཁོར་ལོར་སྟོན་པར་མཛད་ཅིང་། དེ་ཉིད་ཀྱི་རང་མདངས་ལས་དཔལ་ཧེ་རུ་ཀ་རྟ་མགྲིན་དབང་ཆེན་སོགས་ཁྲོ་བོའི་རྒྱལ་
པོ་མུ་མཐའ་བྲལ་བར་སྣང་བས་རཱུ་ཏྲ་སྡེ་དཔུང་དང་བཅས་པའི་དོན་མཛད་པ་དང་། དེ་ལས་གང་འདུལ་གྱི་རོལ་གར་སྤྲུལ་པའི་ཚོགས་མཐའ་ཡས་པ་ཕྱོགས་བཅུའི་
རྡུལ་སྙེད་ཀྱི་ཁམས་མུ་མེད་པར་སྣང་བར་མཛད་ཅིང་། ཁྱད་པར་འོད་དཔག་མེད་ཀྱི་ཐུགས་ཀའི་ཧྲཱིཿཆད་པ་ལས་མདངས་ལྡན་དྲི་མེད་ཀྱི་མཚོར་གུ་རུ་ཐོད་ཕྲེང་སྡེ་
ལྔར་བྱོན་ཅིང་། དེའི་རང་གདངས་འགྲོ་བ་དྲུག་གི་སྣང་ངོར་གུ་རུ་དྲུག་ཏུ་བྱོན་པ་སོགས་བསམ་གྱིས་མི་ཁྱབ་པའི་རྫུ་འཕྲུལ་གྱི་བཀོད་པ་ཆེན་པོར་སྣང་ཞིང་། ཁྱད་

པར་འཛམ་གླིང་འདིར་དྷ་ན་ཀོ་ཤའི་མཚོ་གླིང་དུ་བརྫུས་ཏེ་སྐྱེས་ཚུལ་རྒྱལ་བུ་ཤནྟ་རཀྵི་ཏར་མངལ་སྐྱེས་སུ་སྟོན་ཚུལ་སོགས་མ་ངེས་པའི་མཛད་པ་དུ་མས། མཚན་
བརྒྱ་རྩ་དང༌། མཚན་བརྒྱད་དུ་གྲགས་པར་བསྟན་འགྲོའི་དོན་མཛད་ཅིང་། སྔགས་ཀྱི་ཤིང་རྟ་ཆེན་པོ། སྡུད་པ་པོ་དང་ཚུལ་གཅིག་ཏུ་གྱུར་པ། དེ་ཉིད་
གངས་ཅན་བོད་ཀྱི་གདུལ་བྱའི་དཔལ་དུ་སྨོན་ལམ་གྱི་མཐུ་བཙན་པོས་གཤེགས་པར་མཛད་པ་སྟེ་རྒྱལ་བ་དགོངས་བརྒྱུད་དང་། དེ་ནས་འཇམ་དབྱངས་སྤྲུལ་པ་ཁྲི་
པ སྲོང་ལྡེའུ་བཙན་དང་། རྡོ་རྗེ་རྣལ་འབྱོར་མའི་སྤྲུལ་པ་ཇོ་མོ་མཁར་ཆེན་བཟའ་མཚོ་རྒྱལ་དང་། ལོ་ཙཱ་བ་ཆེན་པོ་འབྲོག་བན་ཁྱེའུ་ཆུང་ལོ་ཙཱ་སོགས་སྤྲུལ་པའི་
རྗེ་འབངས་ཐམས་ཅད་ལ་སྨིན་གྲོལ་ནོས་པ་ཙམ་གྱིས་དོན་མངོན་དུ་གྱུར་པ་རིག་འཛིན་རིག་པའི་བརྒྱུད་པ། ཨོ་རྒྱན་ཆེན་པོས་བསམ་ཡས་ཨརྱ་པ་ལོའི་གླིང་དུ་

༄༅། །འབྲོག་བན་ལོ་ཙཱ་ལ། ཀྱེ་མ༔ དུས་ངན་སྙིགས་མ་ལྔ་ལ་ཐུག་པའི་དུས༔ ཚེ་ལོ་ཉི་ཤུ་ཁ་རལ་ཉེ་བའི་ཚེ༔ གཏེར་གནས་འདི་ཡི་
ཤར་ཕྱོགས་སུ༔ གྲུབ་ཆེན་ཁྱེའུ་ཆུང་སྐྱེ་མཐའ་སྤྲུལ་པའི་སྐུ༔ པདྨ་ང་ཡི་ཐུགས་ཀྱི་སྲས༔ སྐྱེས་བུ་མེ་ཁམས་ཡོས་བུ་ལོ་པ་ཞིག༔ རྒྱལ་སྲས་གཏེར་སྨྱོན་གླིང་
པ་ཞེས༔ ལས་ཅན་དེ་ལ་སྨོན་ལམ་གྱིས༔ གསང་གཏེར་ཙིཏྟ་རྡ་ཐིམ་མོ༔ ཞེས་གཏད་པ་སྨོན་ལམ་གྱི་མཐུས་ཕྱིས་གཏེར་ཆེན་ཉིད་ཀྱི་དག་སྣང་དུ་པདྨ་དྲྭ་བ་
ཅན་དུ་དབང་བསྐུར་བར་མཛད་པ་སྨོན་ལམ་དབང་བསྐུར་བརྒྱུད་པའོ། །གྲྭ་མངོན་གྱི་གཏེར་ལུང་ལས། མཐའ་མི་དབུས་འགྲིམ་བོད་འདིར་ཧོར་ཁྲིམས་འཇུག
དེ་ཚེ་ཨོ་རྒྱན་ང་ཉིད་མདོ་ཁམས་ཤར་ཕྱོགས་སུ༔ གཏེར་བཞད་སྙིང་པོ་ཟབ་མོའི་ཁ་བྱང་འཛིན༔ བོད་ཁམས་བདེ་ཉི་དེ་ཡིས་བརྡལ་བར་ངེས༔ ཞེས་སོགས་

རྡོ་རྗེའི་ལུང་དུ་མ་ནས་སྐབས་དེའི་བསྟན་འགྲོའི་གསོས་སྨན་ཆེན་པོར་ལུང་བསྟན་པས་ན་བཀའ་བབ་ལུང་བསྟན་གྱི་བརྒྱུད་པ། ཇི་སྐད་དུ། བདུད་འདུལ་སེང་
གདོང་སྡེ་ལྔ་དང་༔ སྲོག་བདུད་མ་གཟའ་རྡོར་གསུམ་དང་༔ ལས་བཙན་འབར་བ་མཆེད་གསུམ་དང་༔ བསྟན་བསྲུང་ཚེ་རིང་མཆེད་ལྔ་རྣམས༔ གཏེར་
སྲུང་བཅོལ་ནས་གཏད་པ་ཡིན༔ ཞེས་བཀའ་བསྒོས་པ་ལྟར་དེ་དག་གིས་སླད་ནས་བདུད་འདུལ་ནུས་ལྡན་རྡོ་རྗེ་ལ་སྤྲད་དེ། ཕྲིན་ལས་བར་ཆད་མེད་པར་གྲུབ་།
་པས། མཁའ་འགྲོ་གཏད་རྒྱའི་བརྒྱུད་པའོ། །རང་གཏེར་གྱི་ལུང་བྱང་ལས། སྲས་ཆེན་ནོར་བུ་ཡོངས་གྲགས་ཞེས། མདོ་སྔགས་བསྟན་འཛིན་མཐའ་
ཡི་དམག་དཔུང་བཟློག༔ ཅེས་པ་ལྟར་རྒྱལ་སྲས་དམ་པ་དེ་ཉིད་ལ་བུམ་པ་གང་བྱོས་སུ་བཙལ། གཏེར་ཆེན་ཡབ་སྲས་གཉིས་ཀ་ནས་ཀུན་བཟང་ཁྱབ་བརྡལ་

༄༅། །ལྷུན་གྲུབ་ལ་ལན་བཞིར་གནང་ནས། བརྒྱུད་པ་གཞན་དྲང་དགོས་ཚེ་ཁ་བསྒྱུར་བར་བྱ། དེས་ཀུན་བཟང་ཕྲིན་ལས་རྣམ་རྒྱལ། དེས་མཆོག་སྤྲུལ་
རྡོ་རྗེ་དཔའ་བོ། དེས་གྲུབ་ཆེན་པ་བརྩོན་འགྲུས་རྒྱ་མཚོ། དེས་བདུད་འདུལ་སྐུ་རབས་གསུམ་པ། དྲི་མེད་ཞིང་སྐྱོང་མགོན་པོ། དེས་ཀུན་བཟང་ངེས་
དོན་དབང་པོ། དེས་འཇིགས་བྲལ་ཆོས་དབྱིངས་རྡོ་རྗེ། དེས་ཀུན་མཁྱེན་ཨོ་རྒྱན་འགྱུར་མེད་བསྟན་པ་རྣམ་རྒྱལ། དེས་འཁོར་ལོའི་མགོན་པོ་སངས་རྒྱས་
རྡོ་རྗེ་འཆང་ཆེན་པོ་དང་དབྱེར་མ་མཆིས་པ་རིགས་ཀྱི་བདག་པོ་མཆོག་ལ་སྟེ། དེ་དག་གང་ཟག་སྙན་ཁུང་དུ་བརྒྱུད་པའོ། །དེ་ལྟ་བུའི་བླ་མ་བརྒྱུད་པ་རིག་འཛིན་
གྱི་ཟམ་མ་ཆད་ཅིང་དམ་ཚིག་གི་སེལ་མ་ཞུགས། ཡི་དམ་གྱི་རིམ་གཉིས་ཏིང་ངེ་འཛིན་གྱི་དྲོད་མ་ཉམས་མཁའ་འགྲོ་ཆོས་སྐྱོང་གི་ཁ་རླངས་མ་ཡལ། གདམས་

ངག་གི་གནད་མ་འཆུག་པ་ལགས་ཏེ་དེ་ལ། སློབ་དཔོན་གྱིས་བྱར་འོས་པ་ཐ་དག་གྲུབ་ནས། ད་ཁྱེད་རང་རྣམས་ཀྱི་བྱ་བར་སྔགས་ཀྱི་ཀུན་སློང་ཐུན་མོང་མ་ཡིན་
པའི་གསལ་འདེབས་དང་བཅས་ཏེ་ཐོག་མར་དབང་བསྐུར་ཞུ་བའི་ཡོན་དུ་ཞིང་ཁམས་ཤིག་ཕུལ། ཞེས་དང་། དེ་ནས་ལུས་ཀྱིས་ཐལ་མོ་སྦྱོར། ཡིད་ཀྱིས་གསང་
ཆེན་ཆོས་ལ་འཕྲད་འདོད་ཀྱི་གདུང་བ་དྲག་པོ་བསྐྱེད། ངག་གིས་གསོལ་བ་གདབ་པ་འདིའི་རྗེས་ཟློས། ཨེ་མ༔ བླ་མ་རྩ་གསུམ་མ་ལུས་འདུས་པའི་སྐུ༔
བདག་སོགས་འགྲོ་རྣམས་འཁོར་བ་ལས་སྒྲོལ་དང་༔ བླ་མེད་བྱང་ཆུབ་ལམ་ལ་འགོད་པའི་ཕྱིར༔ འགྲོ་བའི་དོན་དུ་བསྐུར་ཞིང་གསོལ་བ་འདེབས༔ ཐུགས་
རྗེ་ཆེན་པོའི་བརྩེ་བས་བཟུང་དུ་གསོལ༔ དེ་སྐད་ཞུ་བ་ནན་དུ་ཕུལ། དེ་ནས་བླ་མས་འདི་སྐད་གསུངས། ཀྱེ་མ༔ སྐལ་ལྡན་བུ་རྣམས་ཚུར་གསོན་དང་༔ སྲིད་མཚོར་སྡུག་

༄༅། །བསྔལ་མཐོང་ཙ་ན༔ རྣམ་དག་བྱང་ཆུབ་སེམས་སྦྱོངས་དགོསཿསྐྱབས་སུ་འགྲོ་ཞིང་སེམས་བསྐྱེད་སྡོམ་བཟུང་ནསཿ སྡོམ་པ་གསུམ་
ལ་ལེགས་པར་བརྟན་བྱས་སམ༔ སྔོན་ཆད་མ་སྦྱིན་བདག་གིས་སྦྱིན༔ དེ་ནས་སློབ་མས་འདི་སྐད་ཞུ། ཨེ་མ་བླ་མ་སངས་རྒྱས་སྐྱབས་མཆོག་དམ་པའི་ཆོསཿ ཐེག་
པའི་འཇུག་སྒོ་རིམ་བཞིན་དུ༔ བདག་ཅག་རྣམས་ལ་ལེགས་གནང་སྒྲུབ་ལ་སྤྲོ༔ ཐུགས་རྗེ་བརྩེ་བ་ཆེན་པོས་བཟུང་དུ་གསོལ༔ དམྱལ་ཆུ་སྦྱིན་པ་ནི། འདི་ནི་ཁྱོད་
ཀྱི་དམྱལ་བའི་ཆུ༔ དམ་ཚིག་ཉམས་ན་རྡོ་རྗེ་དམྱལ་བར་ལྟུང་༔ བསྲུང་ན་ཚེ་གཅིག་སངས་རྒྱས་འགྲུབ༔ དེ་ཕྱིར་སྙིང་ལ་ཆོངས་ཤིག་རིགས་ཀྱི་བུ༔ དེ་ནས་
མིག་དར་སྦྱིན་པ་ནི། སྔོན་ཆད་འདི་ལྟ་བུའི་དཀྱིལ་འཁོར་དུ་མ་ཞུགས་པའམ། ཞུགས་ནས་ཀྱང་བསྐྱར་ཏེ་འཇུག་པས། སྒྲིབ་པ་གང་ཞིག་མིག་གི་ལིང་ཏོག་ལྟར་

གནས་པ་དེ་བསལ་ནས། ཡེ་ཤེས་སྒྲིབ་བྲལ་གྱི་གནས་ལུགས་རྟོགས་པ་མཚོན་པའི་བརྡར་རས་ཡུག་དམར་པོ་རེས་གདོང་བཅིང་བའི་མོས་པ་མཛོད། ཨོཾ་ཙཀྵུ
བྷནྡྷ་ཝ་ར་མ་ན་ཡེ་ཧཱུཾ། མེ་ཏོག་སྦྱིན་པ་ནི། དཀྱིལ་འཁོར་གྱི་ལྷ་དང་མཇལ་བའི་ཚེ། ཕྱག་སྟོང་པར་མཇལ་དུ་མི་རུང་བས། ཕྱག་རྟེན་གྱི་སླད་དུ་ཨུ་དུམ་ཝ་ར་ལ་
སོགས་པའི་མེ་ཏོག་སར་པའི་ཆུན་འཕྱང་རེ་ཕྱག་ཏུ་སྤྲོད་པའི་མོས་པ་མཛོད། ཨ་ཁཾ་ཝི་ར་ཧཱུཾ། དེ་དག་ནི་ཕྱི་འཇུག་གི་ཆོ་གའོ། །དེ་ནས་ནང་འཇུག་ཡེ་ཤེས་
དབབ་པའི་དོན་འདིའི་རྗེས་ཟློས། ཧཱུྃ༔ བདེ་གཤེགས་ཀུན་འདུས་ཉེ་བར་དགོངས༔ ཡེ་ཤེས་བདག་ལ་དབབ་པར་མཛོད༔ ཅེས་གསོལ་བ་བཏབ། ཨ་མི་ཏ་
ཀུན་ཌ་ལིའི་སྔགས་ཀྱིས་ལས་ཆུས་བསངས། ཨོཾ་སྭ་བྷཱ་ཝའི་སྔགས་ཀྱིས། འདི་ལྟར་སྣང་བའི་གདོས་བཅས་གཉིས་འཛིན་གྱི་ཆོས་འདི་དག་ཡེ་ནས་རང་བཞིན་གྱིས་མ་གྲུབ་པ་

༄༅། །སྟོང་པ་ཉིད་ཀྱི་ངང་ནས་རྩལ་སྣང་སྒྱུ་མའི་རང་གཟུགས་སུ་སློབ་དཔོན་ལྷར་གསལ་བའི་ཐུགས་ཀ་ནས་འོད་ཟེར་སྤྲོས། ཕོག་མ་ཐག་ཏུ་
ཁྱེད་རང་རྣམས་ཀྱི་རིག་པ་ཧྲཱིཿཡིག་དམར་པོ་རིང་ཆ་ཚེག་དྲག་དང་ལྡན་པར་གྱུར། དེ་ལས་འོད་ཟེར་ཁ་དོག་སྣ་ཚོགས་པ་འཕྲོས་པས། བདེ་གཤེགས་རྩ་བ་གསུམ་
གྱི་ལྷ་ཚོགས་ཐམས་ཅད་ཀྱི་བྱིན་ནུས་བསྡུས། སེམས་ཅན་ཐམས་ཅད་ཀྱི་སྡིག་སྒྲིབ་བསལ་སླར་འདུས་ཡོངས་སུ་གྱུར་པ་ལས། པད་ཉི་བདུད་བཞི་བསྣོལ་བའི་
གདན་གྱི་སྟེང་དུ། པདྨ་དབང་ཆེན་ཞལ་གཅིག་ཕྱག་གཉིས་པ་ཞལ་གདངས་ཤིང་ལྗགས་འདྲིལ་བ། རྣོ་དཀར་གྱི་མཆེ་བ་བཞི་གཙིགས་ཤིང་སྤྱན་གསུམ་སྡང་
མིག་གློག་སྟོང་འཁྱུག་པ། སྨ་ར་དང་སྨིན་མ་མེ་ལྟར་འབར་བ། རལ་པ་ཁམ་ནག་སྲིད་རྩེར་འཕྱོ་བའི་གསེབ་ཏུ་དྲེགས་པ་ཟིལ་གནོན་གྱི་རྟ་མགོ་ལྗང་གུའི་རྟ་སྐད་

སྒྲོགས་པ། གཡས་གྲི་གུག་ནམ་མཁར་འཕྱར་ཞིང་། གཡོན་གྲུ་མོ་ན་ཁ་ཊཾ་ཀ་འཆང་ཞིང་བྷན་ཁྲག་ཐུགས་ཀར་གཏད་པས་ཡུམ་ལ་འཁྱུད་པ། ཞབས་གཡས་
བསྐུམ་གཡོན་བརྐྱང་བའི་སྟབས་ཀྱིས་འགྱིང་བ། ཡུམ་ཕག་མོ་དམར་མོ་གཡས་གྲི་གུག་ཡབ་ལ་འཁྱུད་ཅིང་། གཡོན་ཐོད་ཁྲག་སྟོབས་པ་སྤྱི་བོར་ནས་ཕག་ཞལ་
མཐིང་ནག་ངུར་སྒྲ་སྒྲོགས་པ། ཞབས་གཡོན་པས་ཡབ་ལ་འཁྲིལ་ཞིང་། གཡས་བརྐྱང་བ། གཉིས་ཀའང་རུས་པའི་རྒྱན་དྲུག་དང༌། དུར་ཁྲོད་རོལ་པའི་
ཆས་ཀྱིས་བརྒྱན་པ། རང་འོད་མེ་དཔུང་འབར་བའི་ཀློང་དུ་བརྗིད་པའི་སྤྱི་བོར་པདྨ་དང་ཉི་ཟླའི་སྟེང་དུ་རྒྱལ་དབང་པདྨ་འོད་འབར་སྐུ་མདོག་དཀར་དམར་རྡོ་རྗེ་དང་
ཚེ་བུམ་བསྣམས་པ། པད་ཞྭ་ཆོས་གོས་གསང་ཕོད་ཟབ་བེར་གྱིས་ཀླུབས་པའི་པང་དུ། མཚོ་རྒྱལ་དཀར་མོ་གཅེར་བུ་རུས་རྒྱན་ཅན་གྲི་ཐོད་འཛིན་པས་འཁྱུད་པ།

༄༅། །ཞབས་གཉིས་རྒྱལ་པོ་རོལ་པའི་སྟབས་སུ་བཞུགས་པ། རྟ་མགྲིན་གྱི་སྤྱི་བོར་ཨོཾ་དཀར་པོ། མགྲིན་པར་ཨཱཿདམར་པོ། ཐུགས་ཀར་
ཧཱུྃ་མཐིང་ནག་དང་། ཧྲཱིཿདམར་གསལ་བ་དེ་ལས་འོད་ཟེར་འཕྲོས་པ་དང༌། ཁྱེད་རང་རྣམས་ཀྱི་སློབ་དཔོན་ལ་མོས་གུས་གདུང་ཤུགས་དྲག་པོ་བསྐྱེད་པའི་རྐྱེན་
གྱིས་སློབ་དཔོན་གྱིས་ཐུགས་ཀ་ནས་འོད་ཟེར་ནམ་མཁའ་གང་བར་འཕྲོས་པས་ལྷོ་ནུབ་རྔ་ཡབ་པདྨ་འོད་པདྨ་དྲྭ་བ་ཅན་གྱི་ཞིང་དང་། རྒྱལ་དབང་པདྨ་འོད་འབར་
གྱི་སྒྱུ་འཕྲུལ་དྲ་བ་ཆེན་པོའི་རོལ་པར་ཤར་བའི་རྡུལ་སྙེད་ཞིང་གི་རྩ་གསུམ་རྒྱ་མཚོའི་ཚོགས་ཀྱི་ཐུགས་རྒྱུད་བསྐུལ་ཏེ། སྣང་སྲིད་ཐམས་ཅད་ཉི་རྡུལ་འཁྲིགས་པ་
བཞིན་དུ་བྱོན་ཏེ་སིབ་སིབ་ཐིམ་པ་ལས་དམིགས་པ་གཞན་དུ་མི་ཡེང་བར་རྩེ་གཅིག་ཏུ་གཏད་པར་ཞུ་ལ་དབྱངས་སྙན་པོས་རྟ་བཅས་རང་གཞུང་གི་སྤྱན་འདྲེན་བཏང་། ལས་རྡོར་ནས་སྤོས་བསྲེགས།

མཐར་བྱིན་འབེབས་པའི་རྟེན་འབྱུང་གི་ཕྱིར། རྐང་གླིང་སོགས་རོལ་མོ་སྣ་ཚོགས་འུད་ཆག་པར་སྒྲོགས་ལ། བརྟན་པར་བྱ་བ་ནི། དེ་ལྟར་དབབ་པའི་ཡེ་ཤེས་པ་དེ་ཉིད་ཇི་སྲིད་བྱང་ཆུབ་མ་ཐོབ་ཀྱི་བར་
དུ་བརྟན་པར་གྱུར་ཅིག ཏིཥྛ་བཛྲ༔ ཞེས་མེ་ཏོག་འཐོར་ལ་མདུན་ཡོལ་བསལ། རིགས་ཀྱི་དངོས་གྲུབ་བརྟགས་ཕྱིར་མེ་ཏོག་ཕུལ་བ་ནི། དཀྱིལ་འཁོར་གྱི་སྟེང་དུ་ཐམས་ཅད་ནས་དོར་དགོས་མོད་ཀྱང་འཇུག་པ་བདེ་
ཕྱིར་ཕྱག་ལེན་དུ། འདབ་བརྒྱད་སོགས་ཕྱོགས་མི་ནོར་བར་མཚན་མ་བྱས་ལ། ཚོམ་བུ་ལྔ་བཀོད་དེ། མདུན་གྱི་ཚོམ་བུ་འདི་ཉིད་རྒྱལ་དབང་པདྨ་འོད་འབར་གྱི་དཀྱིལ་འཁོར་གྱི་འཁོར་ལོ་རྫོགས་
པར་མོས་ལ། འདི་ལྟ་བུའི་དཀྱིལ་འཁོར་གྱི་ལྷ་གཙོ་དང་འཁོར་གྱི་རྣམ་པར་བཞུགས་པ་འདི་དག་དོན་ལ་ཡེ་ཤེས་གཅིག་གི་རོལ་པ་ལས་བཟང་ངན་མ་མཆིས་ནའང་།
རང་རང་གི་ལས་འབྲེལ་གང་ལ་ཡོད་པའི་ལྷ་དེས་བདག་གི་རིག་པའི་མེ་ཏོག་འདི་བཞེས་སུ་གསོལ་སྙམ་པས་འདིའི་རྗེས་ཟློས་དང་ལྷན་ཅིག་ལྟོས་པ་མེད་པར་དོར་བར་

༄༅། །ཞུ༑ ཨེ་མ་བླ་མ་རིན་པོ་ཆེ༔ བདག་ཅག་ཐུགས་རྗེས་བཟུང་སླད་དུ༔ བླ་མ་འཕགས་པའི་དཀྱིལ་འཁོར་དུ༔ རིན་ཆེན་མེ་ཏོག་
འདི་དོར་བས༔ སྔོན་སྦྱངས་ལས་འཕྲོ་གང་ཡོད་པའི༔ ཡི་དམ་ལྷ་ལ་ཕོག་པར་ཤོག༔ པུཥྤེ་པྲ་ཏི་ཙ་ཧོ༔ ཞེས་དོར་ནས། གསང་མཚན་བཏགས་པ་ནི། དབུས་སུ་
བུདྡྷ་ཐོད་ཕྲེང་རྩལ། ཤར་དུ་རྡོ་རྗེ་ཐོད་ཕྲེང་རྩལ། ལྷོར་རཏྣ་ཐོད་ཕྲེང་རྩལ། ནུབ་ཏུ་པདྨ་ཐོད་ཕྲེང་རྩལ། བྱང་དུ་ཀརྨ་ཐོད་ཕྲེང་རྩལ། བུད་མེད་ཡིན་
ན་བུདྡྷ་ཌཱཀྐི་རྩལ་སོགས་གདག དེ་ལྟར་མེ་ཏོག་ཕོག་པའི་ལྷ་དེ་ཉིད་གཙོ་བོར་སྒྲུབ་ན་དངོས་གྲུབ་མྱུར་ཞིང་། བར་དོའི་སྐབས་སུ་ལྷ་དེས་བོས་ནས་མཁའ་སྤྱོད་དུ་
ཁྲིད་པའི་ཕྱིར་གསང་མཚན་རྣམས་སུ་ལའང་མི་སྨྲ་བར་བརྗེད་དུ་མི་རུང་ངོ༌། །མིག་དབྱེ་བ་ནི། གསེར་ཐུར་ཐོགས་ལ། ཧོ༔ ཇི་ལྟར་མིག་མཁན་མིག་འབྱེད་ལྟར༔ བུ་

ཁྱོད་མ་རིག་ལིང་ཏོག་ནི༔ རིག་པའི་ངང་དུ་ད་ཕྱེ་བསཿ དཀྱིལ་འཁོར་ལྷ་ལ་ལེགས་པར་ལྟོས༔ བཛྲ་པྲ་ཝེ་ཤ་ཡ་ཧཱུྃ༔ མ་རིག་པ་ལིང་ཐོག་ལྟ་བུ་དང་མིག་
རས་དུས་མཉམ་དུ་བསལ་ནས། ཡེ་ཤེས་ལྷུན་གྲུབ་ཀྱི་དཀྱིལ་འཁོར་དུ་མངོན་སུམ་མཐོང་བར་མོས་ཤིག དེ་ནས་མཐོང་བ་བསྟན་པ་ནི། ཕྱག་ཤིང་ཐོགས་པས། ཧཱུྃ༔ དཔལ་།
ཆེན་ཀུན་འདུས་བླ་མ་ཡི༔ ལམ་བཞུགས་བུ་ཁྱོད་ཤིན་ཏུ་ལེགསཿ ཁྱོད་ལ་བདག་གིས་དབང་བསྐུར་བས༔ དགའ་དང་དད་པ་འདུན་པ་གྱིས༔ དཀྱིལ་
འཁོར་བཟང་པོ་འདི་ལ་ལྟོས༔ ཁྱོད་ཀྱི་ལྷ་ནི་འདི་ཡིན་ནོ༔ དཀྱིལ་འཁོར་འདི་འདྲ་མཐོང་མ་ཐག༔ གྲངས་མེད་སྡིག་པ་བྱས་པ་ཀུན༔ དེ་ལྟར་ཟད་པར་
གདོན་མི་ཟ། སྡིག་ལ་སོགས་པར་སྨོས་ཅི་དགོས༔ ཞེས་དང་། འདི་ལྟ་བུའི་རྟེན་དང་བརྟེན་པ་གཙོ་དང་འཁོར་གྱི་རྣམ་པར་སྣང་བ་འདི་ཀུན། རྒྱལ་དབང་ཆེན་

༄༅། །པོ་པདྨ་འབྱུང་གནས་ཉིད་ཀྱི་བསམ་གྱིས་མི་ཁྱབ་པའི་ཡེ་ཤེས་གཞི་ལམ་འབྲས་བུ་གསུམ་དུ་མ་བཙལ་ཡེ་ལྡན་གྱི་ཡོན་ཏན་གྱི་ཆོས་ཐ་དག་
མངོན་དུ་སྣང་བ་ཡིན་པས་དེ་ལྟར་ཤེས་པར་གྱིས་ཤིག དེས་ནང་འཇུག་དག་གི་རིམ་པ་གྲུབ་ནས། ཡང་དངོས་གཞིའི་དབང་བསྐུར་རྣམས་ཞུ་བའི་དོན་དུ་སྒོ་
རྒྱུ་གསུམ་འཇུག་པ་གཅིག་པས་འདིའི་རྗེས་ཟློས་མཛོད། ཧཱི ཀུན་མཁྱེན་ཡེ་ཤེས་ཕུང་པོ་ཅན། །སྲིད་པའི་འཁོར་ལོ་རྣམས་སྦྱངས་བ། །དེ་རིང་བཤད་པའི་ཁྱུ
རིན་ཆེན་གཏེར། །གཙོ་བོས་བདག་ལ་བཀའ་དྲིན་སྩོལ། །ཞེས་གསོལ་བ་གདབ་པས། སློབ་དཔོན་དབང་གི་བདག་པོར་གྱུར་པས་དབང་བཞི་རིམ་པར་ནོད་པའི་ཚིག་
གིས་གསལ་གདབ་པ་ལ་རྣ་བ་བླགས་ཏེ་ཉོན་ལ་ཚིག་གི་བདུད་རྩི་རོ་མྱང་ཞིང༌། དོན་དེ་དང་དེ་རང་རྒྱུད་ལ་མངོན་ཏུ་གྱུར་ཏོ་སྙམ་པའི་ངེས་ཤེས་དང་ལྡན་པ་ནི་གལ་

ཆེ་སྟེ་གསང་སྔགས་མོས་པས་འགྲུབ་པ་ཁོ་ན་ཡིན་ནོ། །ཞེས་གསལ་འདེབས་བཅས། དབང་ཆོག་ནོར་བུ་པདྨའི་ལྗོན་ཤིང་དཀྱུས་ལྟར་བསྐུར་བས་འགྲུབ་བོ། །ཕྲིན་ལས་མཐའ་བརྟེན་གྱི་དབང་ནི། མཁའ་
འགྲོའི་སྐབས་ཀྱི་ཆས་དབང་མན་ཆད་དེར་ཞལ་འཕང་འདུག་ཀྱང་དེར་སྐབས། དེར་སྐུར་བས་འཐུས་པ་ལས་འདིར་བླང་དགོས་རྒྱུར་གསུངས་པ་འདི་ཁོ་ན་ལས་མ་སྐུར་ན་དེ་ལྟར་དགོས་འདྲ། དེས་བླ་མ་ཞི་བའི་དབང་ཆོག་
ནོར་བུ་པདྨའི་ལྗོན་ཤིང་གི་རིམ་པ་གྲུབ་ནས། དེ་ནས་བླ་མའི་གཏོར་དབང་བྱིན་རླབས་སྤྲིན་ཕུང་ཞུ་བའི་ཆེད་དུ་མཎྜལ་རྗེས་ཟློས། སྐྱབས་སེམས་དང་ཁྲུས་སོགས་སྔོན་དུ་དབང་སྒྱུ
ཆེན་སྐབས་སོང་ཕྱིར། འདི་ཁོ་ན་སྐུར་ཚེ་མ་གཏོགས་མི་དགོས་འདུག ཡེ་ཤེས་དབབ་པའང་གོང་དུ་སོང་ཕྱིར་འདིར་མཚོན་ཙམ་དུ། ཨོཾ་ཨཱཿཧཱུྃ༔ གུ་རུ་དེ་ཝ་ཌཱཀྐི་ནི༔ ཧྲཱིཿམ་ཧ་རི་ནི་ས་ར་ཙ་ཧྲི་ཡ་
དྷཀྐ་དྷཀྐི་ནི་གིང་ཀ་ར་སརྦ་ས་མ་ཡ་ཛ༔ ཛཿཧཱུྃ་བཾ་ཧོ༔ ཞེས་ཌཱ་མ་རུ་འཁྲོལ། དེ་ནས་བརྟེན་པར་བྱའོ།། དེ་ནས་རྟེན་གཏོར་འདི་ཉིད་ལ་རྒྱལ་དབང་ཆེན་པོ་པདྨ་འོད་འབར་

༄༅། །གྱི་རྟེན་དང་བརྟེན་པར་བཅས་པ་ཡོངས་སུ་རྫོགས་པ་ཁྱེད་རང་རྣམས་ལ་དབང་བསྐུར་བས་ཚིག་འདི་དག་ཐུགས་ལ་འཇོག་པར་ཞུ། ཞེས་
དཀྱུས་ལྟར་རོ། །མ་བྲལ་བར་བྱའོ་བར་རོ།། དེས་བླ་མའི་སྨིན་བྱེད་ཀྱི་རིམ་པ་མཐའ་དག་གྲུབ་ནས། ཡི་དམ་དབང་ཆོག་དྲེགས་པའི་སྲོག་འཕྲོག་གི་རིམ་པ་སྟེ། དུག་ལྔ་
ནང་གི་དགྲ་བགེགས། འབྱུང་ལྔ་ཕྱིའི་དགྲ་བགེགས། ཕུང་ལྔ་གསང་བའི་དགྲ་བགེགས་ཐམས་ཅད། ཡེ་ཤེས་རོལ་པ་དབང་གི་རྟ་སྐད་སྒྲོགས་པས་ཚར་
གཅོད་ཅིང་ཟིལ་གྱིས་ནོན་ལ། དེའི་ཕྲིན་ལས་ཀྱི་རཱུ་ཏྲ་མ་རུངས་པ་དམྱལ་ཐག་གཅོད་ཅིང་བདུད་བཞི་ལས་རྒྱལ་བའི་ལྷག་པའི་ལྷ་ཨོ་རྒྱན་ཆེན་པོའི་ཐུགས་བཅུད་
གཅིག་འདྲིལ་དངོས་གྲུབ་ལ་ཤིན་ཏུ་ཟབ་པ་འབྲོག་བན་ལོ་ཙཱའི་ཆོས་སྐལ་དུ་བབ་པ་དེ་ཉིད་ཀྱི་སྨིན་བྱེད་མཎྜལ་ཕུལ། ཅོད་པན་དམར་པོ་འཆིང་ཞིང་། མེ་ཏོག་གི་ཕྲེང་

བ་རེ་ཐོགས་པར་མོས། ཨོ་ཙཀྵུ་བྷནྡྷ་ཝ་ར་མ་ན་ཡེ་ཧཱུྃ། ཨོཾ་ཨ་ཁཾ་ཝི་ར་ཧཱུཾ། ཞེས་དཀྱུས་ཀྱི་གསོལ་གདབ་དང་། ལན་སྦྱིན་ཟུང་བཅས། དམྱལ་ཆུ་ནི། འོ་ན༔ འདི་ནི་ཁྱོད་
ཀྱི་དམ་ཚིག་བདུད་རྩི་སྟེ༔ བསྲུངས་ན་ཚེ་འདིར་ཅི་འདོད་དངོས་གྲུབ་ཐོབ༔ ཉམས་ན་དཔལ་གྱི་བཀའ་ཉན་ཕོ་མོའི་ཚོགས༔ ཁྲོས་ནས་ལྕགས་སྡིག་ནག་པོ་མགོ་
དགུ་ཡིསཿ ཁྱོད་ཀྱི་སྙིང་བསྲེག་རྡོ་རྗེ་དམྱལ་བར་ལྟུང་༔ ཇི་སྲིད་ནམ་མཁའི་ཁམས་ཟད་བདེ་འགྲོའི་སྒྲ་མི་ཐོས༔ དེ་ཕྱིར་སྙིང་ལ་ཕུར་ཅིག་བཛྲ་ས་མ་ཡ༔ 
དམ་བཞག་ནི། དེང་ནས་ཕྱིན་ཆད་བུ་ཁྱོད་ཀྱི༔ དཔལ་ཆེན་ཧེ་རུ་ཀ་དཔལ་ང་ཡིན་པས༔ ང་ཡི་ཇི་ལྟར་བཀའ་བསྒོས་བཞིན༔ ཁྱོད་ཀྱིས་ཉམས་ལེན་སྒྲུབ་
དགོས་སོ༔ བཛྲ་ས་མཱ་ཡ་ཙིཏྟ་ཏིཥྛ་ཧཱུྃ་ཧཱུྃ་ཧཱུྃ༔ ཞེས་རྡོ་རྗེ་སྙིང་གར་བཞག་ལ་བཀའ་བསྒོ། ཆོས་བཤད། མཎྜལ་འཁྲུགས་སྡེབ་སྟེ་གོང་དུ་སོང༌། ལྟར་བསྐྱེད་ནི། ཁྱེད་རང་རྣམས་སྐད་ཅིག་

༄༅། །གིས་པད་ཉི་བདུད་བཞི་བསྣོལ་བའི་སྟེང་དུ། དཔལ་རྟ་མགྲིན་དབང་ཆེན་སྐུ་མདོག་དམར་ནག་ཁྲོ་ཞིང་གཏུམ་པ་གྲི་གུག་དང་ཐོད་ཁྲག་ཁ་
ཊཾ་གྲུ་གཡོན་བཅུག་པ། ཡུམ་ཕག་མོ་དམར་མོ་གྲི་ཐོད་འཛིན་པ་དང་མཉམ་པར་སྦྱོར་བ། ཡབ་ཡུམ་གྱི་དབུ་གཙུག་རྟ་མགོ་ལྗང་གུ་དང༌། ཕག་གདོང་མཐིང་
ནག་སྒྲ་སྒྲོགས་པ། རིན་ཆེན་རུས་པ་དར་གྱི་ཅོད་པན་དང་དུར་ཁྲོད་རོལ་པའི་ཆས་ཐམས་ཅད་ཀླུབས་པར་གསལ་བའི་གནས་གསུམ་དུ། འབྲུ་གསུམ་གྱིས་
བརྒྱན་པར་གྱུར་པ་ལས། ཡེ་ཤེས་པ་ཐམས་ཅད་ཁ་བ་དང་བུ་ཡུག་འཚུབས་པ་བཞིན་སོགས་རྩ་སྔགས་དང་། ཨོ་བཛྲ་གུ་རུ་དྷཱ་ཀི་ནི་མ་ཧཱ་ཀྲོ་དྷ་ཧྱ་གྷྲི་ཝ་མ་ཧ་རི་ནི་ས་
སརྦ་སིདྡྷི་ཕ་ལ་ཧཱུྃ་ཧཱུྃ་ཛ་ཛ་ཧཱུྃ་ཧཱུྃ༔ ཨ་ཝེ་ཤ་ཡ་སོགས་ཀྱིས་བབ་བསྟིམ་སྤྱི་ལྟར་རོ། །དེ་ནས་དངོས་གཞིའི་གསོལ་གདབ་བྱ། རིགས་ཀྱི་ལྷ་ངོས་བཟུང་བའི་ཕྱིར་མེ་ཏོག་གི་ཆུན་པོ་ལྟོས་

མེད་དུ་དོར་ཞིག པུཥྤེ་པྲ་ཏི་ཙ་ཧོ། ཞེས་དོར་བཅུག་ལ། དབུས་སུ་པདྨ་དབང་ཆེན་རྩལ། ཤར་དུ་རྡོ་རྗེ་གར་དབང་རྩལ། ལྷོར་རཏྣ་གར་དབང་རྩལ། ནུབ་
ཏུ་པདྨ་གར་དབང་རྩལ། བྱང་དུ་ཀརྨ་གར་དབང་རྩལ། བུད་མེད་ཡིན་ན། དབུས་སུ། རྡོ་རྗེ་ཊཱ་ཀི་གར་གྱི་དབང་མོ་རྩལ། ཤར་དུ་སངས་རྒྱས་དབང་
མོ་རྩལ། ལྷོར་རིན་ཆེན་དབང་༴ ནུབ་ཏུ་པདྨ༴ བྱང་དུ་ལས་ཀྱི་སོགས་གདག་གོ། མ་རིག་པའི་སྒྲིབ་གཡོག་བསལ་བར་མོས། ཛྷཱ་ན་ཙཀྟ་པྲ་ཝེ་ཤ་ཡ་ཕཊ༔ 
ཀྱིས་བསལ། བླ་མ་དང་དཀྱིལ་འཁོར་གྱི་ལྷ་དབྱེར་མི་ཕྱེད་པས་དབང་བསྐུར་བའི་མོས་པས། ཚིག་དོན་ལ་རྩེ་གཅིག་ཏུ་བཞག་པར་མཛོད། ཞེས་དཀྱུས་ལྟར་ལ། བསྟན་
སྲུང་དབང་གི་མཐར། ན་མོ་རྩ་བརྒྱུད་ཀྱི་བླ་མ་དམ་པ་རྣམས་དང་། ལྷག་པའི་ལྷ་དབང་ཆེན་ཧེ་རུ་ཀའི་བཀའ་དང་དམ་ལ་མ་འདའ་བར་རིགས་ཀྱི་བུ་འདིའི་འགལ་རྐྱེན་

༄༅། །བར་ཆད་སོལ་ལ། མཐུན་རྐྱེན་དགེ་ལེགས་འཕེལ་བའི་སྟོང་གྲོགས་རྒྱ་ཆེན་པོ་མཛད་དུ་གསོལ། ཞེས་མེ་ཏོག་འཐོར་ལ་མེ་དཔུང་དབང་བསྐུར་ཏེ། རྫས་
དྲགས་སོགས་བསྐུར། བཀྲ་ཤིས་ནི། ཧཱུྃ་ཧི༔ ཆོས་སྐུ་ནམ་མཁའ་ལྟ་བུ་ལ༔ འོད་དཔག་མེད་པའི་བཀྲ་ཤིས་ཤོག༔ ལོངས་སྤྱོད་རྫོགས་པའི་སྐུར་སྟོན་པ༔ ནམ་
མཁའ་རྒྱལ་པོའི་བཀྲ་ཤིས་ཤོག༔ ཤེས་བྱའི་དོན་ལ་མ་རྨོངས་པ༔ པདྨ་འོད་འབར་བཀྲ་ཤིས་ཤོག༔ གང་ལ་བསམ་པ་དེ་ཡིས་འགྲུབ༔ ཡི་དམ་ལྷ་ཚོགས་
བཀྲ་ཤིས་ཤོག༔ སྐུ་གསུང་ཐུགས་ཀྱི་བྷ་ག་ལ༔ རྫོགས་པ་ཆེན་པོའི་བཀྲ་ཤིས་ཤོག༔ ཕྲིན་ལས་རྣམ་བཞི་སྒྲུབ་མཛད་པའི༔ འཁོར་ཚོགས་རྣམས་ཀྱི་བཀྲ་
ཤིས་ཤོག༔ དམ་ཆོས་རྫོགས་པ་ཆེན་པོ་ཡི༔ བསྟན་པ་དར་བའི་བཀྲ་ཤིས་ཤོག ཕྱི་ནང་བར་ཆད་ཀུན་སེལ་བ༔ བཀའ་སྲུང་རྣམས་ཀྱི་བཀྲ་ཤིས་ཤོག༔
མཛེས་རྒྱན།

ཆོས་སྐྱོང་དམ་ཚིག་གཉེར་བྱང་གཏད༔ གཏེར་བདག་རྣམས་ཀྱི་བཀྲ་ཤིས་ཤོག༔ བསྟན་ལ་དགྲ་བགེགས་དར་བ་ན༔ མྱུར་དུ་བསྒྲལ་བའི་བཀྲ་ཤིས་ཤོག༔
རོལ་མོ་བཅས། དམ་ཚིག་ཁས་བླང་སོགས་སྤྱི་ལྟར་གྱིས་གྲོལ་ལོ། ༈ །དེ་ནས་སྒྲུབ་ཁང་གི་སྒོ་དྲུང་ཁྲིའུ་དང་། དེའི་མདུན་ལས་བུམ། ཌཱ་དྲིལ་ནས་བཟེད། ཐུན་བཟེད་བཞག་སྟེ། ཁྲུས་བྱས་ནས། སྒོ་ཞུས་
ལེན་གནང་སོགས་དཀྱུས་ལྟར་བྱ་ལ། བགེགས་བསྐྲད་པ་ནི། རང་ཉིད་སྐད་ཅིག་གིས་དབང་ཆེན་ཧེ་རུ་ཀ་ཁྲོ་གཏུམ་བཟོད་པར་དཀའ་བའི་ཉམས་ཅན་དུ་གྱུར། ཨོཾ་པདྨ་ཏ་ཀྲྀཏ་
ཧཱུྃ་ཕཊ༔ ཐུགས་ཀ་ནས་འོད་ཟེར་ཚ་ལ་རྩུབ་པར་འཕྲོས་པས་བགེགས་རིགས་ཐམས་ཅད་དབང་དུ་བསྡུས་པར་གྱུར། སརྦ་བིག་ནན་ཨ་ཀརྵ་ཡ་ཛ་ལྕགས་
ཀྱུའི་རྒྱ་བཅས། ཨ་མི་ཏས་བསངས། སྭ་བྷ་ཝས་སྦྱང་། རིན་པོ་ཆེའི་སྣོད་དུ་ཡིད་དཔྱོད་དང་མཐུན་པའི་འདོད་ཡོན་ལྔ་ཟད་མི་ཤེས་པའི་མཛོད་དུ་གྱུར། ཨོཾ་ཨཱ༔ཧཱུྃ་གིས་

།བརླབས་ལ། ནམ་མཁའ་མཛོད་སྔགས་ལ་གྷྲྀཧྞ་བཏགས་པས་བསྔོ། བླ་མའི་ལས་བྱང་གི་བཀའ་བསྒོ་བཏང་ལ། བདེན་སྟོབས་ནི། ན་མོ༔ དཀོན་མཆོག་གསུམ་གྱི་བཀའ་
བདེན་པ་དང་། རྩ་བ་གསུམ་གྱི་སྒྱུ་འཕྲུལ་རྣམ་པར་རོལ་པའི་དཀྱིལ་འཁོར་གྱི་ལྷ་ཚོགས་རྣམས་ཀྱི་བཀའ་བདེན་པ་དང༌། ཆོས་ཉིད་རྣམ་པར་དག་ཅིང་ཆོས་
་ཅན་རྒྱུ་འབྲས་བསླུ་བ་མེད༴ བདེན་པ་ཆེན་པོ་དེ་དག་གི་མཐུ་ལ་བརྟེན་ནས་སའི་ཕྱོགས་འདིར་རྡོ་རྗེ་འཛིན་པ་བདག་གི་སྐལ་ལྡན་རྡོ་རྗེའི་སློབ་མ་རྣམས་ལ་སྨིན་ཉྩ།
བྱེད་ཀྱི་ལས་སྒྲུབ་པ་ལ་བར་དུ་གཅོད་ཅིང་། འདི་དག་གི་ལུས་ངག་ཡིད་གསུམ་གྱི་རྒྱུད་ལ་མི་མཐུན་པ་སྒྲུབ་པའི་འབྱུང་པོ་གདུག་པ་ཅན་གཡོག་དང་འཁོར་དུ་བཅས་
པ་ཐམས་ཅད་འདིར་མ་གནས་པར་གཞན་དུ་དེངས་ཤིག གལ་ཏེ་མི་འགྲོ་ན་མགོ་བོ་ཚལ་པ་བརྒྱར་འགས་པར་འགྱུར་ཏ་རེ། ཞེས་དྲག་སྔགས་ཀྱིས་བསྐྲད། སློབ་མ་རྣམས་

ནང་དུ་བཏང་བར་བྱ། མཚམས་གཅོད་གཞུང་ལྟར་བཏང་། བཛྲ་རཀྵ་བྷྲུཾ། ཞེས་བརྗོད་པའི་སྒྲ་གདང་གི་རྐྱེན་ལས། ནམ་མཁའ་ཐམས་ཅད་རྡོ་རྗེ་འབར་བའི་གུར་ཁང་དུ་
འཁྲིགས་ཏེ་ཕྱི་རོལ་མཚོན་ཆ་ལྔ་དང་མེ་འབར་བས་བལྟམས་ཏེ་ཕྱོགས་སུ་ཉེ་མི་ནུས་པར་གྱུར། སློབ་དཔོན་ཁྲིར་འཁོད་ནས། དམྱལ་ཆུ་སྦྱིན་ལ། སྐྱབས་འགྲོ་སེམས་བསྐྱེད་ནི་དམིགས་
པ་འབོག་ལ། སངས་རྒྱས་ཆོས་དང་ཚོགས་མཆོག་ལ། །བྱང་ཆུབ་བར་དུ་སྐྱབས་སུ་མཆི། །རང་གཞན་དོན་གཉིས་རབ་སྒྲུབ་ཕྱིར། །བྱང་ཆུབ་སེམས་ནི་བསྐྱེད་
པར་བགྱི། །སྡོམས་བཟུང་ནི། ཇི་ལྟར་སྔོན་གྱི་རྒྱལ་བ་སྲས་བཅས་དང༌། །རིག་འཛིན་མཁའ་འགྲོ་རྒྱ་མཚོའི་ཚོགས་རྣམས་ཀྱིས། །ཕྱི་ནང་གསང་བ་མཆོག་གི་
དམ་ཚིག་དང་། །སྡོམ་པ་རྒྱ་མཚོ་མཐའ་ཡས་བཟུང་བ་ལྟར། །དེང་ནས་བདག་ཀྱང་ལམ་ཆེན་དེར་ཞུགས་ཏེ། །འགྲོ་ལ་ཕན་ཕྱིར་དེ་དག་བཟུང་བར་བགྱི།།

༄༅། །སྤྲོ་བསྐྱེད་ནི། ཨུ་དུམ་ཝ་རའི་མེ་ཏོག་ཇི་བཞིན་དུ། །བརྒྱ་ལམ་ལ་ནི་རེས་འགའ་ཙམ། །དེ་བས་གསང་སྔགས་སྤྱོད་པ་ཤིན་ཏུ་དཀོན། །
དེ་ཕྱིར་སྐལ་ལྡན་བུ་རྣམས་སྐལ་བ་ཤིན་ཏུ་བཟང་། །མ་ནོར་ཚུལ་བཞིན་སྒྲུབ་ཅིག་སྐལ་ལྡན་རྣམས། །ཁྱེད་རྣམས་བསོད་ནམས་སྐལ་བ་ཤིན་ཏུ་བཟང་། །ཆོས་
བཤད་ནི། དབང་བསྐུར་བ་འདི་ཉིད་ཀྱི་ལྷག་པའི་ལྷ་ནི། ཆོས་དབྱིངས་རྡོ་རྗེ་བཙུན་མོའི་ངོ་བོ་རྣམ་པར་འཕྲུལ་པ་མཐའ་ཡས་པ་ལས་རྫོགས་པའི་རིམ་པ་གཉིས་
དང་བཅས་ཨོ་རྒྱན་ཆེན་པོས་སྙན་བརྒྱུད་གབ་པ་མངོན་ཕྱུང་མན་ངག་སྙིང་པོ་གཅིག་དྲིལ་དུ་ཕྱི་རབས་ཀྱི་དོན་དུ་འབྲོག་བན་ལ་དགོངས་པའི་གཏད་རྒྱུར་བྱས་ཏེ། གཞུང་
ལས། བདག་འདྲ་ཐོད་ཕྲེང་པད་འབྱུང་གིས༔ མ་རྒྱུད་ཀུན་གྱི་བཅུད་བསྡུས་པའི༔ སྐལ་ལྡན་རྗེ་འབངས་གྲོགས་གསུམ་ལ༔ གདམས་སོ་ཕྱི་རབས་དོན་

དུ་གཏེར་དུ་སྦོས༔ སྙིགས་མའི་དུས་སུ་འགྲོ་དོན་དཔག་མེད་འབྱུང་༔ ཞེས་གསུང་པ་དེའི་སྨིན་བྱེད་ཀྱི་དངོས་གཞི་ཞུ་བའི་སོགས་ཀྱིས་གསོལ་གདབ། ནང་མཆོད་སྦྱིན་པས་
དམ་བསྒྲགས་བྱ། སྔགས་ཙམ་གྱིས་མེ་ཏོག་སྦྱིན། ལྷར་བསྐྱེད་བྱིན་དབབ་པ་ནི། ཁྱེད་རང་རྣམས་སྐད་ཅིག་གི་པདྨ་ཉི་ཟླ་བམ་རོ་མགོ་བོ་གཡས་སུ་བསྟན་པ་སྒུར་ཐབས་ཀྱི་སྟེང་ཡུམ་རྡོ་
རྗེ་དམར་མོ་གཡས་གྲི་གུག་ནམ་མཁར་ཕྱར་ཞིང་། གཡོན་ཐོད་ཁྲག་ཐུགས་ཀར་བསྣམས་པ། ཁ་ཊཱཾ་ཀ་མཆན་དུ་འཛིན་པ། ཞལ་གདངས་ཤིང་། ལྗགས་
འདྲིལ་བ། རྣོ་དཀར་གྱི་མཆེ་བཞི་གཙིགས་པ། སྤྱན་གསུམ་དམར་ལ་ཟླུམ་པ་སྡང་མིག་འཁྱུགས་པ། དབུ་སྐྲ་དམར་སེར་དུས་མེ་ལྟར་འབར་བའི་གསེབ་
ནས་ཕག་ཞལ་མཐིང་ནག་ངུར་སྒྲ་སྒྲོགས་པས། སེམས་དང་སེམས་ཀྱི་བྱུང་ཚོར་དབྱིངས་སུ་སྦྱོར་བ། ཐོད་སྐམ་ལྔའི་དབུ་རྒྱན། རློན་པ་ལྔ་བཅུའི་དོ་ཤལ།

།ཞིང་གླང་སྟག་གི་གཡང་གཞིས་བརྗིད་ཅིང་། སྦྲུལ་ཆུན་དང་རཀྟའི་ཐིག་ལེ་རིན་ཆེན་རུས་པའི་རྒྱན་དྲུག་དང༌། དར་སྣ་ལྔས་བརྒྱན་ཅིང་
ཞབས་གཡས་བསྐུམ་རྟིང་པ་བྷ་གར་གཏད་ཅིང་། གཡོན་བརྐྱང་རོ་སྟེང་བརྫིས་པ། ཞལ་ནས་ཧ་ཧི་དང་རུ་ལུའི་སྒྲ་སྒྲོགས་པའི་གནས་གསུམ་དུ་འབྲུ་གསུམ་གྱིས་།
མཚན་པར་གྱུར། རང་བཞིན་དབྱིངས་དང་ཡེ་ཤེས་འཇིག་རྟེན་དང་ལས་ཀྱི་མཁའ་འགྲོ་ཐམས་ཅད་ཉི་རྡུལ་དཀྲིགས་པ་བཞིན་དུ་སད་པར་གྱུར་པར་སིབ་སིབ་ཐིམ་
སོགས་ནས་གུ་གུལ་དང་ཤ་ཆེན་སྤོས་བསྲེག་སྟེ། ལས་གཞུང་གི་སྤྱན་འདྲེན། ཧཱུཾ་ཧྲཱིཿ འོག་མིན་འཇའ་འོད་སོགས་དང༌། བསྟན་པར་བྱ་བ་སྤྱི་ལྟར་ལ། རང་རིགས་ཀྱི་ལྷ་ངོས་འཛིན་
པའི་ཕྱིར་མེ་ཏོག་ལྷ་ལ་ཕུལ་ཅིག པུཥྤེ་པྲ་ཏི་ཙ་ཧོ༔ དབུས་སུ་རྡོ་རྗེ་དབྱིངས་ཕྱུག་རྩལ། །ཤར་དུ་བདེ་ཆེན་དབྱིངས་ཕྱུག་རྩལ། །ལྷོར་རྒྱས་བྱེད་དབྱིངས་

ཕྱུག་རྩ་ལ། །ནུབ་ཏུ་དོན་གྲུབ་དབྱིངས་ཕྱུག་རྩལ། །བྱང་དུ་ལྷུན་རྫོགས་དབྱིངས་ཕྱུག་རྩལ། །ཞེས་བཏགས་ལ། གོང་མ་རྣམས་ལྟར་ཚིག་གི་མཚམས་སྦྱོར་ཅི་རིགས་པས་དབང་དཀྱུས་
ལྟར་རོ།། དེས་མཁའ་འགྲོའི་དབང་ཆོག་དངོས་གྲུབ་རྫིང་བུ་གྲུབ་ནས། ད་ནི་རྡོ་རྗེ་དྲག་པོ་རྩལ་གྱི་དབང་དྲེགས་པའི་སྲོག་འཕྲོག་ཚར་གཅོད་སྐུར་བའི་སྐབས་སུ་བབ་
པ་ཡིན་ཏེ། འདི་ཉིད་ནི་རྒྱལ་ཀུན་གསུང་གི་དབང་ཕྱུག་སྣང་བ་མཐའ་ཡས་ཉིད་གདུལ་དཀའ་དྲག་པོའི་གདུལ་བྱ་ཐ་དག་གི་ངོར། པདྨ་བཛྲ་རྩལ་ཚོམ་བུ་དགུའི་
གཙོ་བོར་སྣང་བར་མཛད་པ་ལས་ཤར་ལྷོའི་གཙོ་བོ་མདོག་དམར་མེ་ཕྲེང་ཅན་ནམ། མེའི་འཁོར་ལོ་ཅན་དུ་སྣང་བར་མཛད་ཅིང་དྲེགས་པ་དག་དྲག་ཤུལ་ཆེན་པོའི་
ཕྲིན་ལས་ཀྱིས་བཏུལ་ནས་རྒྱུད་སྡེ་དུ་མར་གསུང་པའི་དགོངས་པ་ཆིག་དྲིལ་དུ་ཕྱི་རབས་བོད་ཁམས་གདུལ་བྱའི་དོན་དུ། བྷུདྡྷ་ཐམས་ཅད་ཀྱི་ངོ་བོ་ཨོ་རྒྱན་ཆེན་པོ་

༄༅། །འབྲོག་བན་ལ་མནོག་ཆོས་སུ་གདམས་པ་སྟེ་གཞུང་ལས་མ་འོངས་བསྐལ་པ་རྩུབ་འགྱུར་ཡང་མཐའི་ཚེ༔ མི་རྣམས་ཚེ་ཐུང་ལོངས་སྤྱོད་
དབུལ༔ མཐའ་དམག་དབུས་སུ་ཡང་ཡང་བསྐྱལ་བའི་ཚེ༔ ཟོག་པོ་གཏེར་རྫུན་ས་སྟེང་གང་བའི་དུས༔ མཐའ་དམག་བཟློག་དང་རྒྱལ་འགོང་འདུལ་དོན་དུ༔
ཐུགས་ཀྱི་བཅུད་ཕྱུངས་ལེགས་པར་བཀོད༔ ཅེས་གསུངས་པའི་སྨིན་བྱེད་ཀྱི༔ མཎྜལ་གསོལ་གདབ་ལན་སྦྱིན། མནའ་ཆུ་སོགས་ནས་དཀྱུས་ལྟར། ལྷར་བསྐྱེད་སྐབས་སུ། སློབ་དཔོན་
དང་ཁྱེད་རང་རྣམས་བཅས་སྐད་ཅིག་གི གྲུ་གསུམ་ཆོས་འབྱུང་དམར་ནག་གི་དབུས། པད་ཉི་ཟླ་བ་བདུད་བཞི་རྒྱལ་བསེན་ཕོ་མོ་བྱི་ཆིངས་སུ་བསྣོལ་བའི་གདན་
ལ༑ རྡོ་རྗེ་དྲག་པོ་རྩལ་སྐུ་མདོག་མཐིང་ནག་བཻཌུརྱའི་ལྷུན་པོ་ལ་ཉི་མ་འབུམ་གྱི་འོད་འཆར་བ་ལྟ་བུ། ཞལ་གསུམ། ཕྱག་དྲུག་གི གཡས་ཞལ་དཀར་

པོ༑ གཡོན་ཞལ་དམར་པོ། དབུས་སྐུ་དང་མཐུན་པར། དམར་ལ་ཟླུམ་པའི་སྤྱན་གསུམ་གསུམ་དང༌། མཆེ་བ་རྣོན་པོ་བཞི་བཞི་གཙིགས་པ། རལ་
གསེབ་རྟ་མགོ་ལྗང་གུས་རྟ་སྐད་སྒྲོགས་པ། ཕྱག་གཡས་གསུམ་ན། གྲི་གུག་དང་རྡོ་རྗེ་རལ་གྲི་བསྣམས་པ། གཡོན་གསུམ་ན་བྷནྡྷ་ཁ་ཊཾ་ལྕགས་སྡིག་གི་ཁྲ་
ཐབས་འགྱེད་པ། ཡུམ་རྡོ་རྗེ་ཕག་མོ་དམར་མོ་སྤྱི་གཙུག་ཕག་ཞལ་ཅན་གྲི་ཐོད་འཛིན་པ་འཁྱུད་པ། ཞབས་བཞི་དོར་ཐབས་སུ་བསྒྲད་པ། དཔལ་དང་དུར་
ཁྲོད་ཀྱི་ཆས་ཐམས་ཅད་རྫོགས་པ། སྤྱི་གཙུག་ཁྱུང་ཆེན་མེའི་གཤོག་པ་ཅན་དུག་སྦྲུལ་ཞལ་དུ་གསོལ་ཞིང་ལྡིང་བ། དེའི་སྤྱི་གཙུག་ཉི་ཟླའི་སྟེང་ན་པདྨ་བདུད་
འདུལ་སྐུ་མདོག་མཐིང་ནག་ཟབ་བེར་ཆོས་གོས་པད་ཞྭ་ཅན་རྡོ་རྗེ་དང་ཚེ་བུམ་བསྣམས་པ་སྐྱིལ་ཀྲུང་དུ་བཞུགས་པའི་མཚོ་རྒྱལ་དཀར་མོ་འཁྱུད་པ། དེའི་སྤྱི་གཙུག་

༄༅། །ཉི་ཟླའི་སྟེང་དུ་ཚེ་དཔག་མེད་དམར་པོ་མཉམ་བཞག་སྐྱིལ་ཀྲུང་ཅན་དུ་གསལ་བར་གྱུར། ཁྱེད་རང་རྣམས་ཀྱི་སྙིང་གར་ཉི་མའི་དཀྱིལ་
འཁོར་གྱི་དབུས་སུ། པདྨ་དམར་པོ་འདབ་མ་བརྒྱད་པའི་སྟེང་དུ་གུ་རུ་རྡོ་རྗེ་དྲག་པོ་རྩལ་སྐུ་མདོག་མཐིང་ནག་རྡོར་དྲིལ་བསྣམས་པ། ཚོན་གང་པ་གཅིག་གསལ་
ཐོབ་ལ། ཡེ་ཤེས་པའི་ལྷ་ཚོགས་སྤྲིན་འཐིབ་པ་བཞིན་བྱོན་ཏེ་བ་སྤུའི་བུ་ག་ཐམས་ཅད་ནས་སིབ་སིབ་ཐིམ་པར་མོས། གུ་གུལ་དང་ཤ་ཆེན་བསྲེགས་ལ། སྤྱན་འདྲེན་དཀྱུས་
ལྟར་གྱིས་དབབ། བརྟན་པར་བྱའོ། །དེ་ནས་དཀྱུས་ལྟར་ལ། ཚོགས་རྫས་འདོད་ཡོན་གྱིས་བཏེགས་པ་སྔ་མ་རྣམས་ལྟར་གྱིས། ཤར་འདེད་དོ།། དེས་རྡོ་རྗེ་དྲག་པོ་རྩལ་གྱི་དབང་ཆོག་དྲེགས་པ་ཚར་
གཅོད་ཀྱི་རིམ་པ་གྲུབ་བོ། །དེ་ནས་གསང་བའི་བདག་པོ་དྲེགས་པ་ཀླུ་འདུལ་གྱི་སྨིན་བྱེད་ཀྱི་རིམ་པ་ནི། ཆོག་སྒྲིག་ཆུ་འབབ་མའི་དབང་བཤད་ནས་བརྩམས་ཏེ་འཇུག་པར་བྱའོ། །

དེས་དྲེགས་འདུལ་གྱི་དབང་ཆོག་བྱིན་རླབས་སྤྲིན་འཕྲོའི་རིམ་པ་གྲུབ་བོ། །དེ་ནས་མཐའ་སྡུད་ཚུལ་སྤྱི་ལྟར་གྱི་བཀྲ་ཤིས་ནི། ཨོཾ༔ གདོད་ནས་སྐྱེ་མེད་ཡེ་དག་པ༔ ཆོས་
སྐུ་མཆོག་གི་བཀྲ་ཤིས་ཤོག༔ ཨཱཿ རང་རྩལ་འགག་མེད་མཚན་དཔེས་བརྒྱན༔ ལོངས་སྐུ་མཆོག་གི་བཀྲ་ཤིས་ཤོག༔ ཧཱུྃ༔ སྣ་ཚོགས་རོལ་པ་གང་
འདུལ་འགྲོ་བའི་མགོན༔ སྤྲུལ་སྐུ་མཆོག་གི་བཀྲ་ཤིས་ཤོག༔ ཆོས་དབྱིངས་སྙིང་རྗེ་ཐབས་ཀྱི་སྤྲུལ་བསྒྱུར་འགྱེད༔ དཀྱིལ་འཁོར་ལྷ་ཚོགས་རྣམས་ཀྱི་བཀྲ་
ཤིས་ཤོག༔ ལེགས་ཉེས་སྟངས་འཛིན་བཀའ་ཡི་བྱ་ར་མཛོད༔ བསྟན་སྲུང་དམ་ཅན་རྒྱ་མཚོའི་བཀྲ་ཤིས་ཤོག༔ ཞེས་དང་། ཨོཾ༔ ཆོས་སྐུའི་བཀྲ་ཤིས་
སྟོང་ལ་འགྱུར་བ་མེད༔ འགྱུར་མེད་སྐུ་ཡི་བཀྲ་ཤིས་ཤོག༔ ཨཱཿ ལོངས་སྐུའི་བཀྲ་ཤིས་གསལ་ལ་འགགས་པ་མེད༔ འགགས་མེད་གསུང་གི་བཀྲ་ཤིས་

༄༅། །ཤོག༔ ཧཱུྃ༔ སྤྲུལ་སྐུའི་བཀྲ་ཤིས་གཉིས་འཛིན་འཁྲུལ་རྟོག་མེད༔ འཁྲུལ་མེད་ཐུགས་ཀྱི་བཀྲ་ཤིས་ཤོག༔ ཧྲཱི༔ སྐུ་གསུམ་
ལྷུན་གྲུབ་འགྲོ་བའི་དཔལ་དུ་ཤར༔ འགྲོ་འདུལ་རིག་འཛིན་ཆེན་པོའི་བཀྲ་ཤིས་ཤོག༔ ཋ ཆོས་སྐྱོང་དམ་ཚིག་གཉེར་བྱང་གཏད༔ བསྟན་སྲུང་དམ་
ཅན་རྒྱ་མཚོའི་བཀྲ་ཤིས་ཤོག༔ ཅེས་སྤྱི་ལྟར་བསྡུའོ། །མཐའ་རྟེན་རྫས་དྲགས་སོགས་འདི་ཡང་འདི་འདྲའི་ཆོས་སྡེ་ཆེན་པོ་བར་མི་ཆད་དུ་བསྐུར་ཚེ་ཐམས་ཅད་ཟིན་འཕྲལ་མ་གཏོགས་མ་བསྐུར་ན་ཆོག་འདུག དེ་ནས་
ཐམས་ཅད་གྲོལ་ཟིན་པ་ན། རྒྱུད་པ་འཛིན་ངེས་ཀྱི་སློབ་བུ་རེ་ཟུངས་ལ། བཀའ་གཏད་གཉིས་པོ་སྐུར་བར་བུ་སྟེ། ཁྲུས་བསྲུང་གོང་གི་ཕག་མོའི་སྐབས་ལྟར་མདོར་བསྡུས་གཏོང་སྟེ། ཀུན་སློང་བཅོས་ལ། དེ་ལ་འདིར་སྐབས་
བབ་ཏུ་དབང་བསྐུར་བའི་ལྷ་ནི། ནང་ལྟར་རྡོ་རྗེ་ཕག་མོ། གསང་བ་ལྟར་ཀུན་དུ་བཟང་མོ་ཉིད། བདུད་ཀྱི་སྡེ་དཔུང་མ་ལུས་གཞོམ་པའི་ཕྱིར། ཕྱི་ལྟར་

མཁའ་འགྲོ་སེང་གདོང་མར་སྤྲུལ་ཏེ། རྒྱུད་སྡེ་མན་ངག་དུ་མར་བྱོན་པ། ཨོ་རྒྱན་ཆེན་པོས་མཁའ་འགྲོ་བདུད་འདུལ་མ་དགོངས་པས་གཟིར་ཚེ་གཏེར་སྒྲོམ་ཕྱག་
ཏུ་ཕུལ། དེ་མཐུས་རྡོ་རྗེ་གདན་གྱི་མུ་སྟེགས་ནག་པོ་བསྒྲལ་ཏེ་བོད་དུ་བྱོན་ཚེ་ཕྱི་རབས་སྐྱེ་རྒུ་ལ་ཕན་གདགས་ཕྱིར་གཏེར་ཁ་དུ་མ་སྦས་པ་ལས་འདི་ནི་འབྲོག་བན་
ལོ་ཙཱའི་ཆོས་སྐལ་ཏེ། ཇི་སྐད་དུ། དེ་ཡང་མ་འོངས་དུས་ཀྱི་ཐ་མ་ལ༔ སྔགས་པའི་མིང་བཏགས་དམ་ཉམས་འགས༔ གང་ཟག་ལས་ཅན་རྣམས་ལ་ཐན་
དུ་བལྟ༔ བན་དགྲ་ནང་རྒྱས་རྦོད་གཏོང་བཟློག་པའི་ཕྱིརཿ ཡང་བཟློག་ཟབ་མོ་འདི་ཉིད་ཉམས་སུ་ལོངས༔ ཞེས་གསུང་པའི་བསྒྲུབ་དབང་ཟབ་མོ་འདི་ཉིད་
སོགས་མཎྜལ། གསོལ་གདབ་སོང་ནས། ལས་གཞུང་གི་ཐོག་མ་ནས། སྤྱན་འདྲེན་བརླབ་ཏུ་གསོལ་བར། རྔ་རྐང་བཅས་ཀྱིས་དབབ། བརྟན་པར་བྱས་ལ། མདུན་བསྐྱེད་ཡེ་ཤེས་པའི་ལྷ་ཚོགས་ལས་རང་

།འདྲ་གྲངས་མེད་པ་རེ་འཕྲོས་ཏེ་ཁྱེད་རང་རྣམས་ལ་ཐིམ་པ་ཙམ་གྱིས་ཕ་རོལ་བསམ་ངན་གྱི་སྦྱོར་བས་བྱས་པའི་མནན་བསྲེག་ཐུན་ཟོར་སོགས་
རིགས་སྔགས་ཀྱི་ནུས་པ་མཐའ་དག་གཞོམས་ཏེ་ཡེ་ཤེས་ལྔ་མཁའ་འགྲོ་ལྔའི་རྣམ་པར་གྱུར་པར་མོས་ཞེས་དཀྱུས་ལྟར་སྐུར་རོ།། དེས་སེང་གདོང་སྡེ་ལྔའི་སྒྲུབ་དབང་གྲུབ་
ནས། གཏེར་སྲུང་ཚེ་རིང་མཆེད་ལྔའི་སྲོག་གཏད་བྱ་སྟེ། འདི་ནི་ཕྱི་ལྟར་བོད་སྐྱོང་ལྷ་སྨན་ལྔ། ནང་ལྟར་དབང་ཕྱུག་མཁའ་འགྲོ་སྡེ་ལྔ། གསང་བ་ལྟར་
ཆོས་དབྱིངས་ཀུན་ཏུ་བཟང་མོ་སྟེ། བོད་ཡུལ་མཐའི་སོ་ཁ་བསྲུང་ཕྱིར་མཐོན་མཐིང་གངས་ཀྱི་རི་ལ་གཉུག་མར་གནས་ཤིང་རིག་འཛིན་ཆེན་པོ་དག་གི་དགྱེས་སྡེ་
མོ༑ དམ་ལྡན་བསྟན་འཛིན་ཡོངས་ཀྱི་སྲུང་མ། དམ་ཉམས་བསྟན་བཤིག་མཐའ་ཡི་དམག་དཔུང་རྣམས་ལ་གནོད་སྦྱིན་མོ་ཤ་ཟ་བདུད་མོ་ལྔར་སྤྲུལ་ཏེ་གཤེད་

དུ་བྱེད་པ་ཡིན་ཏེ། ཨོ་རྒྱན་ཆེན་པོས། ལྕགས་ཀྱུའི་རྒྱས། སརྦ་ཌཱ་ཀི་ནི་ཛ༔ཧཱུྃ་ཞེས་བཀུག་སྟེ། དམ་ཆོས་དགོངས་པ་ཡོངས་འདུས་ཀྱི་གཏེར་གྱི་གཉེར་
བྱང་གཏད་མ་འོངས་སྐལ་ལྡན་བུ་ཡི་སྲུང་མར་བསྒོས་པ་ཞལ་གྱིས་བཞེས་ཏེ་སྒྲུབ་ཐབས་བཅས་འབྲོག་བན་ལོ་ཙཱ་ལ་གདམས་པ་ཡིན་ཏེ་དེ་ཉིད་ཀྱི་སྲོག་གཏད་སོགས་
མཎྜལ། གསོལ་གདབ་སོགས་ནས། དེ་ནས་སློབ་མ་རྣམས་ངོ་བོ་རྡོ་རྗེ་མཁའ་འགྲོ་མ་ལ། རྣམ་པར་ཐར་པ་ཆེན་པོའི་གཞལ་མེད་ཁང་གི་མངོན་རྟོགས་ནས། དབུས་སུ་བརྩེ་
ལྡན་ལྷ་མོ་བཀྲ་ཤིས་ཚེ་རིང་མ་སོགས་ནས། སྒྲུབ་པ་པོ་ལ་དངོས་གྲུབ་སྣ་ཚོགས་སྟེར་ཞིང༌། ཞེས་པ་དེ་བོར་ནས་དཀྱུས་ལྟར། བསྐོར་ནས་བཞུགས་པའི་ཞེས་དབང་གཞུང་ནས། དེའི་སྤྱི་བོར་
སོགས། གསལ་གདབ་ལ་ཞེས། མངོན་རྟོགས་ནས། གནས་གསུམ་ལས་སོགས་སྤྱན་འདྲེན། བྷོ༔ རྡོ་རྗེ་གདན་གྱི་སོགས། འབོད་དོ་སྒྲུབ་པའི་གནས་འདིར་གཤེགས་

།སུ་གསོལ༔ ཞེས་རོལ་མོ་སྣ་ཚོགས་སྒྲོགས་ལ། བརྟན་པར་བྱའོ། །གཏོར་མ་ནས་དཀྱུས་ལྟར་བསྐུར་རོ།། དེས་དམ་ཆོས་དགོངས་པ་ཡོངས་འདུས་ཀྱི་སྨིན་བྱེད་
ཀྱི་སྐོར་ཐ་དག་ལེགས་པར་གྲུབ་པ་ཡིན་ནོ། །ཞེས་གྲོལ་ལོ། །དེ་ཉིན་དང་པོའོ། ༈ །དེ་ནས་སྤྲུལ་སྐུའི་སྙིང་ཐིག་བསྐུར་བ་ལ། ཕྱེད་ཚན་དུ་བྱས་པའི་དང་པོ་སྟོད་ཀྱི་རིམ་པ་དེ་ལའང་བཅས་
དང༌། དངོས་གཉིས་ཀྱི་དང་པོ་ནི། དབུས་སུ་རྣམ་འཇོམས་ཀྱི་གཙོ་བོ་བུ་སྟེ། ཚོམ་བུ་གཅིག དེ་རྒྱབ་བཞི། དེ་རྒྱབ་བཞི་རྣམས་ཕྱོགས་སུ་བཀོད། དེ་རྒྱབ་ཕྱོགས་མཚམས་ཁྱད་དུ་བཀོད། དེ་རྒྱབ་ཕྱོགས་བཞིར་བཀོད་དོ། །
དེའི་སྟེང་མསྒྲིལ་ཁར་བུམ་པ་མགུལ་ཆིངས་དཀར་པོ་དང་བུམ་རྫས་ལ་བུམ་སྒྲུབ་ཀྱི་སྔགས་ཀུན་བཏབ་ལ་བླུགས། ཁ་རྒྱན་བ།ཟུངས་རྡོར་བཅས་བཀོད། གཡས་སུ་སྒྲུབ་གཏོར་ཞི་གཏོར་ཟླུམ་པོ་རྡོ་རྗེས་མཚན་པ་མེ་རི་ཅན་བཀོད། ཞིང་སྐྱོང་
གི་གཏོར་འབུལ་དམར་གཏོར་སྟོད་ཟུར་བཅུ་དང་། དཔལ་མགོན་བདུན་ཅུ་ལ། དཀར་ཟླུམ་པད་ཟླུམ་ལྔར་དཀར་གསུམ་གྱིས་བཙེར་བ་བཅས་བཤམས། གཡོན་དུ་ཙཀ་ལི་བཀོད་དོ། །དེའི་གཡས་སུ་རི་ཁྲོད་མ་ལ་འབྲུ་ཚོམ་ཁར། །

བུམ་པ་མགུལ་ཆིངས་དཀར་པོ། མེ་ཏོག་དང་འབྲས་བུ་ཅན་གྱི་ཤིང་གིས་ཁ་བརྒྱན་ལ། གཡས་སུ་སྒྲུབ་གཏོར། དཀར་ཟླུམ་ལ་ཅོག་ཟླུམ་བཞིའི་བསྐོར། ཐ་མ་སྐྱུ་གུས་བསྐོར་བ། གཡོན་དུ་མེ་ལོང་ལ་སྨན་ལྔ། ཛཱ་ཏི། སླེ་ཏྲེས།
ཀཎྜ་ཀ་རི། དབང་ལག ཆུ་སྲིན་སྡེར་མོ་རྣམས་དང་སིནྡྷུ་ར་བྱུགས་པ་མདུན་དུ་བགྲང་ཕྲེང་བཀོད། གཡོན་དུ་སྒྲོལ་དཀར་ཚེ་དབང་ལ། འབྲུ་ཚོམ་ཁར་བུམ་པ་མགུལ་ཆིངས་དཀར་པོ་ཅན། གཡས་སུ་གཏོར་མ་དཀར་པོ་འཁོར་བཞིའི་
བསྐོར་བ། མདུན་དུ་བསྒྲུང་ཕྲེང་། གཡོན་དུ་ཚེ་རིལ་དང་བདུད་རྩི་བཞག་ལ། ཉེ་ལོགས་སུ་རི་ཁྲོད་མའི་མེ་གཞིའི་སྤྱི་མཐུན་དང་བུད་ཤིང་རྩིགས། རྫས་གཞུང་ནས་བསྟན་པ་རྣམས་བསགས་ལ་བཞག་གོ །མཐའ་སྐོར་གྱི་མཆོད་པ་
རྣམ་ལྔ་སོགས་གསར་པ་བསགས། འདུ་འོས་རྣམས་ཚོགས་པར་བྱས་ལ། མཆོད་རྫས་བྱིན་གྱིས་རླབས་སོ། །དེ་ནས་གཉིས་པ་དངོས་ཀྱི་རིམ་པ་ནི། བླ་མ་ཞི་བའི་གཞུང་ལྟར་དཀར་གཏོར་བསྔོས་ལ་དེ་ནས་རྣམ་འཇོམས་རང་གཞུང་
གིས་སྒྲུབ་གཞུང་ནོར་བུའི་ཕྲེང་བ་ཤར་དེད་ཀྱིས་ལྷ་བསྐྱེད། ཚྭ་ཚྭ་འཕྲོས༔ ཞེས་བུམ་པ་བུམ་སྒྲུབ་ལྟར་བཏགས། བསྟོད་པའི་ཁྲོ་ནག་བསྟོད་པ་བར། འཁོར་གྱི་བསྟོད་པ་དང་། གསོལ་འདེབས་བཏང༌། དེ་ནས་སྒྲུབ་གཞུང་གི་བསྙེན་

།དམིགས་ཀྱིས། བསྙེན་པ་བརྒྱ་རྩ། སྒྲུབ་སྔགས་གཉིས་བརྒྱ་རྩ་རེ། ལས་སྦྱོར་འཁོར་གྱི་སྔགས། དང་པོ་བཞི་ཉེར་ལྔ་རེ། དེ་འོག་ཁྲོ་བཅུ་ལ་བཅུ་གསུམ་རེ། དེ་འོག་སྒོ་མ་བཞི་ལ་བདུན་རེ།
ཉེ་སྙིང་སྤྱི་དྲིལ་བརྒྱ་མན་ཆད་ཅི་ལྕོགས་བཟླ། དེ་ནས་བུམ་ཛཔ་བཏང་ལ། ཉེ་སྙིང་ཅི་ནུས་བཟླའོ། །དེ་ནས་སྔགས་མཆོད་བསྡུས་པ་དང༌། བསྟོད་པ་མགོའི་བཞི་ཆ་གཉིས་ཀྱི་བསྟོད། བསྟོད་པར་འོས་པ་སོགས་བུ་ལ། བུམ་སྒྲུབ་
ལྟར་འོད་ཞུ་བྱ། ལས་བུམ་དཀྱུས་བཞིན་ལ། གཉིས་མེད་བསྟིམ༔ ཧ་ར་ཧ་ར་བཛྲ་དྷ་ར་ཡ་སྭཱ་ཧཱ༔ པྲ་ཧ་ར་པྲ་ཧ་ར་བཛྲ་བྷཉྫན་མ་སྭཱ་ཧཱ༔ བཛྲ་ས་མཱ་ཡ་ཛ་ཛ༔ ཨོ་
སརྦ་ཏ་ཐཱ་ག་ཏ་བཛྲ་བི་དྷ་ར་སརྦ་ས་པ་རི་ཝ་ར་པུཥྤེ་དྷུཔྤེ་ཨ་ལོ་ཀེ་གནྡྷེ་ནེ་ཝི་ཏྱ་ཤབྟ་པུ་ཛ་མེ་གྷ་ས་མུ་ཏྲ་སྤ་ར་ཎ་ས་མ་ཡེ་ཨཱཿཧཱུྃ༔ མཎྜལ་རྒྱས་པའམ་བསྡུ་ན་སྔགས་ཙམ་ཕུལ་ལ།
བཟླས་པ་བརྒྱ་རྩ་བཏང་འོད་ཞུ་བྱ། རཾ་ཡཾ་ཁཾ། ཨོཾ་ཨཱཿཧཱུྃ། ནམ་མཁའ་མཛོད་ཀྱི་སྔགས་རྒྱ་ཏིང་འཛིན་གྱིས་བྱིན་བརླབས་ལ། དམར་གཏོར་དང་། དཀར་གཏོར་དཀྱུས་བཞིན་བསྔོ། དེ་ནས་རི་ཁྲོད་མའི། སྐྱབས་

སེམས་ནས་ཤར་དེད་ཀྱིས། ལྷ་བསྐྱེད། ངང་ཉིད་ལས༔ ཞེས༔ ཨ་མྲི་ཏས་བསངས། སྭ་བྷ་ཝས་སྦྱངས་ལ། བུམ་པ་བུམ་སྒྲུབས་ལྟར་བཏགས་ཏེ་གཞུང་བཞིན། ཀློང་དུ་བཞུགསཞེས།
མངོན་རྟོགས་སྦྱར། བཞུགས་པའི་ནས། དེ་ལྟར་གསལ་བའི་གནས་གསུམ་ལས༔ སོགས་ནས་བསྟོད་པ་བར། གསོལ་འདེབས་དམིགས་འབྱེད་ལས། རང་ཉིད་རི་ཁྲོད་སོགས། དག་
ལ་དམིགསཿ ཞེས་བཟླས་པ་བརྒྱ་རྩ། ཡང༌། རང་ཉིད་རི་ཁྲོད་སོགས། བུམ་པའི་ཡེ་ཤེས་སེམས་དཔའ་ཞེས་སོགས་ཁ་བསྒྱུར་ཏེ། དག་ལ་དམིགསཿ ནས། བུམ་པའི་
ལྷ་ཚོགས་སོགས། གང་བར་སྙམ༔ ཞེས་བརྒྱ་རྩ་བཟླ། སྔགས་མཆོད་བསྡུས་པ་དང༌། བསྟོད་པ་བྱ། དམིགས་འབྱེད་ནས། སླར་ཡང་བུམ་པའི་སོགས། དམིགས་ལ༔ ཞེས་
འོད་ཞུ་བྱའོ། །དེ་ནས་སྒྲོལ་དཀར། སྐྱབས་འགྲོ་ནས་བརྩམས་དཀྱུས་དེད་ལ། ཟླ་བའི་སྟེང་༔ ཞེས་རི་ཁྲོད་མའི་བུམ་པར་བཏགས། བཟླས་པའི་གོང་དུ། དམིགས་པའི་གབ་ཐིག་སྦྱར་ཞིང་། བཟླས་པ་བརྒྱ་རྩ།

༄༅། །གཟུངས་ཐག་བླང་ནས་བུམ་པར་དམིགས་པའི་བརྒྱ་རྩ། སྔགས་མཆོད། བསྟོད་པ་སྐང་པ་ལྔ། འོད་ཞུ་བྱ། བདག་དབང་བླངས་ལ། བསྐུར་བ་ནི་ཁྲུས་བསྲུང་རྣམ་འཇོམས་མགོའི་བཀའ་བསྒོ་
སོགས་སྦྱར་ལ་མཚམས་སྦྱར་སྐབས་ཐོག་གང་བདེས། ཆོས་བཤད་ནི། ཀུན་སློང་སྤྱི་ལྟར་བཅོས་ཏེ། སྐབས་སུ་བབ་པའི་ཆོས་སྡེ་འདི་ནི་དམ་ཆོས་སྤྲུལ་སྐུ་སྙིང་ཐིག་ཞེས་བྱ་བ་འདི་ནི་མདོ་ཁམས་
ཚྭ་བ་སྒང་གི་སྒྲོ་བྲག་དཀར་ཞེས་བན་རི་དང་བོན་རི་གཉིས་ཡོད་པའི། བན་རི་པདྨ་འོད་དུ་གསང་ཐབས་ཀྱིས་བྱོན་ཚོགས་ཀྱི་འཁོར་ལོ་ཕུལ་ནས་གསོལ་མཆོད་བྱས།
ཟབ་གཏེར་བཞུགས་པའི་བྲག་དེའི་རྩ་བར་ཐང་ཤིང་སྡོང་པོ་ཡོད་པ་ལ་འཛེགས་ཚུལ་གྱིས་བྱོན་ནས། དེ་ཡན་ཆད་ཤིན་ཏུ་བསྒྲོད་དཀའ་བ་ལ་རྫུ་འཕྲུལ་གྱིས་བྱོན་
ཏེ༑ རྡོ་རྗེ་གྲོ་ལོད་ཀྱི་སྐུ་ཚབ་གསུམ། ཡེ་ཤེས་མཚོ་རྒྱལ་གྱི་སྐུ་ཚབ་གསུམ། གཏེར་སྒྲོམ་རྫའི་སྡིག་པའི་གཟུགས་ཅན། དམ་རྫས་མང་པོ་དང་བཅས་སྤྱན་

དྲངས་ཏེ། གནས་སྒོ་གང་དུ་ཕྱེས། གནས་ཡིག་མཛད་དེ་ཡུལ་དེའི་སྐྱེ་འགྲོ་ཐམས་ཅད་ཀྱི་མཐུན་སྣང་དུ་གྲུབ་པར་མཛད། སླར་སྤུ་བོར་བྱོན་གཏེར་སྒྲུབ་
མཛད། ཤོག་སེར་ཞལ་བཤུས་ཏེ་བཀའ་བབ་ལས་ཅན་གྱི་སྐྱེས་བུ་རྣམས་སྨིན་གྲོལ་ལ་བཀོད་པའི་ཆོས་སྡེ་འདི་ཉིད་ལས་དབང་རྣམས་ཀྱི་སྔོན་དུ་འགྲོ་བ་རྡོ་རྗེ་རྣམ་
པར་འཇོམས་པའི་ཁྲུས་དབང་བདུད་རྩིའི་བུམ་པ་བསྐུར་བ་ཡིན་ཏེ། ཕྱོགས་བཅུའི་རྒྱལ་བ་ཀུན་གྱི་ཕྲིན་ལས་ལག་ན་རྡོ་རྗེ་སྤྲུལ་ཏེ་ལྕང་ལོ་ཅན་དུ་གནོད་སྦྱིན་གདུག་
པའི་འཁོར་རྣམས་ལ་འགྲོ་འདུལ་གྱི་རྒྱུད་སྡེ་དུ་མར་གསུང་པ་ལས་རྡོ་རྗེ་རྣམ་པར་འཇོམས་པའི་ཁྲུས་ཀྱི་མདོ་བྱུང་བ་ཉིད། སློབ་དཔོན་སངས་རྒྱས་གཉིས་པས་སྒྲུབ་
ཐབས་མན་ངག་ཏུ་སྡེབ་སྟེ་འབྲོག་བན་ལོ་ཙཱ་ལ་གདམས་པ་སྟེ། ཇི་སྐད་དུ། རྡོ་རྗེ་རྣམ་འཇོམས་གཏེར་ཁ་མང་སྦས་ཀྱང་༔ སྙིང་དུམ་ཁ་ཚང་དོན་འདྲིལ་འདི་

༄༅། །ལས་མེད༔ ཅེས་དང་༔ དལ་ཡམས་འགོ་ནད་རིམས་གཟེར་ལ་སོགས་དང༌༔ དུས་མིན་འཆི་བརྒྱད་རྨི་ལམ་ལྟས་ངན་དང་༔ ཆག་
ཆེན་ཉམས་ང་བྱད་ཁ་ཕུར་ཁ་སོགས༔ མི་མཐུན་ཕྱོགས་ངན་ཐམས་ཅད་ཀུན་ཞི་ཞིང་༔ ཚེ་བསོད་དཔལ་འབྱོར་ཡོན་ཏན་རྒྱས་པར་འགྱུར༔ ཅེས་གསུངས་
པ་ཉིད་ཞུ་བའི༔ མཎྜལ། གསོལ་གདབ་དང་། སྔགས་ཙམ་གྱིས་མེ་ཏོག་མིག་དར་སྦྱིན་ལ། ཡེ་ཤེས་དབབ་པ་ནི། སྐད་ཅིག་གི་པད་དཀར་ཟླ་བའི་སྟེང་དུ་རྡོ་རྗེ་རྣམ་པར་འཇོམས་པ་སྐུ
མདོག་དཀར་གསལ་ཞལ་གཅིག་ཕྱག་གཉིས་པ། སྣ་ཚོགས་རྡོ་རྗེ་དང་དྲིལ་བུ་འཛིན་པ། རྡོ་རྗེའི་སྐྱིལ་ཀྲུང་གིས་བཞུགས་པ། སྐུ་སྟོད་དར་སྔོན་པོའི་སྟོད་
གཡོག་དང་། སྟག་ལྤགས་དང་དར་དམར་གྱིས་སྨད་དཀྲིས་པ། ཡུམ་རྡོ་རྗེ་ལུ་གུ་རྒྱུད་དམར་མོ་རྡོ་རྗེ་དང་བུམ་པ་བསྣམས་པས་སྦྱོར་བ། ཡེ་ཤེས་འོད་ལྔའི་

ཀློང་དུ་བརྗིད་པར་གསལ་བའི་ཡེ་ཤེས་པའི་ཚོགས་བུ་ཡུག་འཚུབས་པ་ལྟར་བྱོན་ནས་དབྱེར་མེད་དུ་གྱུར་པར་མོས། ཞེས་སྤྱན་འདྲེན་དང༌། བརྟན་པར་བྱ། སྔགས་ཙམ་གྱིས་མེ་ཏོག་
ཕུལ་ལ། གསང་མཚན་བཏགས་པ་སོགས་དཀྱུས་ལྟར་བསྐུར་རོ།། དེས་རྣམ་པར་འཇོམས་པའི་ཁྲུས་དབང་གྲུབ་ནས། དེ་ནས་རི་ཁྲོད་མའི་དབང་ཆོག་བདུད་རྩིའི་ཆུ་རྒྱུན་བསྐུར་བ་
ནི༑ ལྷ་མོ་འདི་ཉིད་ཆོས་སྐུ་ཀུན་ཏུ་བཟང་མོའི་རོལ་པ་ལས་མ་གཡོས་བཞིན་དུ་ལམ་པའི་གང་ཟག་རྗེས་སུ་འཛིན་པའི་ཕྱིར། ཐུགས་བསྐྱེད་དེ་དཀའ་བ་དུ་མས་
རི་ཁྲོད་དུ་ཤིང་ལོའི་གོས་དང་། རྩ་བ་སྡོང་བུ་ལོ་མ་འབྲས་བུའི་ཟས་ཁོ་ནས་འཚོ་བར་མཛད་ཅིང་། སེམས་ཅན་གྱི་དོན་དུ་སངས་རྒྱས་ཐམས་ཅད་ཀྱི་བསྟན་པ་
སྲུང་ཞིང་། ཕྱི་རབ་ཀྱི་འགྲོ་བ་ལ་སྨིན་པའི་སྨོན་ལམ་རྒྱ་ཆེན་པོ་བཏབ་པ་ལས། རིག་སྔགས་ཀྱི་རྒྱལ་མོ་དུ་མ་དང༌། དཔལ་ལྡན་སྔགས་ཀྱི་བདག་མོའི་སྐུར་

༄༅། །སྣང་སྟེ། ལས་ངན་རྒྱུ་འབྲས་ཐམས་ཅད་སྟོང་པའི་ནུས་པ་དང་ལྡན་པ་ཡིན་ཏེ། ཨོ་རྒྱན་ཆེན་པོས་འབྲོག་བན་ལ་གདམས་པའི་ཆོས་
བ ལགས་ཏེ། ཇི་སྐད་དུ། གདོན་རིགས་སྟོང་ཕྲག་བརྒྱད་ཅུ་དང་༔ ཁྱད་པར་འགོ་བའི་ནད་ཀྱིས་ཚུགས་མི་འགྱུར༔ ཞེས་གསུངས་པའི་དབང་ཆོག་སོགས་
མཎྜལ། གསོལ་གདབ་བྱ། ཡེ་ཤེས་དབབ་པ་ནི། སྐད་ཅིག་གི་པད་ཟླ་ཉི་མ་བདུད་བཞིའི་སྟེང་དུ། རི་ཁྲོད་ལོ་མ་གྱོན་མའི་མཁའ་འགྲོ་མ་སྐུ་མདོག་ལྗང་གུ་ཞལ་གསུམ་ཕྱག་ཏུ
དྲུག་པ། ཞབས་བཞི་འདོར་སྟབས་སུ་བརྒྱད་པ། ཕྱག་གཡས་གསུམ་ན། རྡོ་རྗེ་དང་། དགྲ་སྟེ། མདའ་བསྣམས་པ། གཡོན་གསུམ་ན། སྡིགས་
མཛུབ། ཞགས་པ་ཤིང་བསྣམས་པ། དབུས་ཞལ་སྐུ་དང་མཐུན་ཅིང་། གཡས་དཀར་བ། གཡོན་དམར་བ། ཅུང་ཟད་ཁྲོ་བའི་ཉམས་ཅན་སྤྱན་གསུམ་

གསུམ་དང་ལྡན་པ། རས་དཀར་པོ་དང་ཤིང་ལོའི་སྟོད་གཡོགས། སྟག་ལྤགས་ཀྱི་སྨད་དཀྲིས། རིན་པོ་ཆེ་དང་ཤིང་འབྲས་ཀྱི་རྒྱན་གྱིས་སྤྱད་པ། མེ་རི་
འབར་བའི་ཀློང་དུ་མཛེས་པ་ལ། ཡེ་ཤེས་པའི་ཚོགས་བསམ་གྱིས་མི་ཁྱབ་པ་རང་བཞིན་དབྱིངས་དང་འཇིག་རྟེན་གྱི་ཁམས་ནས་ཆར་བབ་པ་བཞིན་དུ་སིབ་ཀྱིས་།
ཐིམ་སོགས། སྔགས་ཀྱིས་དབབ། བརྟན་པར་བྱས་ལ་དཀྱུས་ལྟར་རོ།། དེས་རི་ཁྲོད་མའི་དབང་ཆོག་གྲུབ་ནས། དེའི་ལས་མཐའ་སྦྱིན་བསྲེག་བྱ་སྟེ། ཞེས་དཀྱུས་ལྟར་ལ། རྡོ་ཉྩ།
རྗེ་སློབ་མ་རྣམས་ཀྱི་ཞེས་ཁ་བསྒྱུར་བས་མཐར་དབྱུང་ངོ༌།། དེ་ནས་སྒྲོལ་དཀར་ཡིད་བཞིན་འཁོར་ལོའི་ཚེ་དབང་ཟབ་མོ་བསྐུར་བ་ཡིན་ཏེ། འཕགས་མ་འདི་ཉིད་འཕགས་
པ་ནམ་མཁའི་རྒྱལ་པོའི་སྤྱན་གཡས་པ་ལས་སྤྲུལ་ཞིང་ཁྱད་པར་བོད་ཀྱི་ལྷ་སྐལ་མཆོག་ཡིན་ཏེ། བལ་ཟ་ཁྲི་བཙུན་ཞེས་པར་སྐུ་དངོས་སུ་བྱོན་ཏེ་སྐུ་གསུང་ཐུགས་

༄༅། །ཀྱི་འགྲོ་དོན་དཔག་མེད་མཛད་དེ། ད་ལྟའི་བར་དུ་སྤྲུལ་པ་རྒྱུན་མི་ཆད་པར་མཛད་པ་ཡིན་ཏེ། ཨོ་རྒྱན་རིན་པོ་ཆེས་མཆོག་ཏུ་ཟབ་པ་
མན་ངག་གཅིག་སྒྲིལ་དུ་ཁྱེའུ་ཆུང་ལོ་ཙཱ་ལ་གདམས་པ་སྟེ། ཡང་གསང་ཡིད་བཞིན་འཁོར་ལོའི་སྒྲུབ་ཐབས་འདི༔ པད་འབྱུང་བདག་གི་སྙིང་ཁྲག་མིན་རེ་ཀན༔
འདི་ཉིད་ཉམས་སུ་སུས་བླང་པ༔ སྣང་སྲིད་མ་ལུས་དབང་དུ་འདུས༔ མཐར་ཐུག་རིག་འཛིན་གནས་སུ་སྐྱེ༔ ཚེ་ཡི་རིག་འཛིན་བརྙེས་པར་མ་གྱུར་ན༔ པད་
འབྱུང་བདག་གིས་ཕྱི་རབས་བསླུས་པར་ངེས༔ ཞེས་གསུངས་པའི་སོགས། མཎྜལ་གསོལ་གདབ་བྱ། ཡེ་ཤེས་དབབ་པ་ནི། སྐད་ཅིག་གི་པད་དཀར་ཟླ་བའི་སྟེང་དུ་ཟླ་བ་ལ་རྒྱབ་
བརྟེན་པའི་ཡིད་བཞིན་འཁོར་ལོ་སྐུ་མདོག་དཀར་མོ། གཡས་མཆོད་སྦྱིན་གྱིས་པད་དཀར་དང་། གཡོན་མཉམ་བཞག་གི་སྟེང་དུ་ཚེ་བུམ་བསྣམས་པ། ཞབས་

ཀྱིས་རྡོ་རྗེའི་སྐྱིལ་ཀྲུང་དུ་བཞུགས་པ། ཞལ་རས་ཀྱི་སྤྱན་གསུམ། ཕྱག་ཞབས་ཀྱི་སྤྱན་བཞི་སྟེ་བདུན་པོ་ཁྲ་ཟིམ་མེར་བཞུགས་པ། དར་དང་རིན་པོ་ཆེའི་རྒྱན་
ཐམས་ཅད་རྫོགས་པར་གསལ་བའི། ཡེ་ཤེས་པའི་ལྷ་ཚོགས་ནམ་མཁའ་གང་བར་བྱོན་ནས་སིབ་ཀྱིས་སོགས། སྤྱན་འདྲེན། རྩ་སྔགས་བཅས་ཀྱིས་དབབ་བསྟིམ་བྱ་བས་དཀྱུས་ལྟར་རོ།།
དེས་སྒྲོལ་དཀར་ཚེ་དབང་གྲུབ་པ་ཡིན་ནོ། །ཞེས་མཐའ་བསྡུ། བཀྲ་ཤིས་ནི། ཨོཾ༔ ཆོས་སྐུ་འགྱུར་མེད་སྐུ་ཡི་བཀྲ་ཤིས་ཤོག༔ ཨཱ༔ ལོངས་སྐུ་འགགས་མེད་རྒྱུ
གསུང་གི་བཀྲ་ཤིས་ཤོག༔ ཧཱུཾ༔ བརྗོད་བྲལ་འཁྲུལ་མེད་ཐུགས་ཀྱི་བཀྲ་ཤིས་ཤོག༔ ཧྲཱིཿ ལྷུན་གྲུབ་འགྲོ་འདུལ་ཆེན་པོའི་བཀྲ་ཤིས་ཤོག༔ ཅེས་སྤྱི་ལྟར་
རོ༑ ༑དེ་ནས་དཀྱིལ་འཁོར་གྱི་དབུས་སུ་མཎྜལ་གྱི་སྟེང་དུ་ཚོམ་བུ་རྩ་སྔགས་ཀྱི་བཀོད་དེ། དབུས་སུ་གཅིག ཡང་གཅིག ཕྱོགས་བཞིར་བཞི། དེ་རྒྱབ་ལྔ། དེ་རྒྱབ་བརྒྱད། ཡང་བརྒྱད། དེ་རྒྱབ་དྲུག དེ་རྒྱབ་བཞི་

།རྣམས་བཀོད་ལ། རྣམ་བདུན་བསྐོར། བུམ་པ་མགུལ་ཆིངས་དཀར་པོ་གངས་ཆུའི་སུམ་ཆ་བཀང་ལ། འབྲས་བུ་ཅན་གྱི་ཤིང་གིས་ཁ་བརྒྱན་ལ་མཉྫིལ་ཁར་གཟུངས་རྡོར་དུང་ཆུ་བཅས་བཤམས་པ་ལ།
སློབ་དཔོན་གྱི་དྲུང་ངམ་གང་བདེར་སྟ་གོན་གྱི་རྫས་རྣམས་ཞི་བའི་སྐབས་ལྟར་བཤམས། ལས་བུམ་གྱི་ཁར། སེང་ལྡེང་དམར་པོའི་ཕུར་ཆུང་བཏགས་ལ། དེ་ནས་ཐུགས་རྗེ་ཆེན་པོའི་ཕྲིན་ལས་རང་གཞུང་ཤར་འདེད་ཀྱིས་བདག་མདུན་བུམ་
གསུམ་འཇུག་པ་གཅིག་པས་བཟླས་པ་བར་དཀྱུས་ལྟར་འཇུག་ལ། ཐོག་མར་བདག་བསྐྱེད་མདུན་བསྐྱེད་གཉིས་ཀ་ལ་དམིགས་པའི་ཟླ་བ་སྐར་ཕྲེང་མགལ་མེ་ཀླད་བསྐོར་ལ་དམིགས་ཏེ། ཡིག་བཅུ་བརྒྱ་རྩ་དང་། དེ་ནས་སྐུའི་དངོས་གྲུབ་
བསྐུལ་བ་ནས་བརྩམས། འཁོར་བ་དོང་སྤྲུགས་མཐར་ཕྱིན་གྱི་བར་བཟླས་པ་བརྒྱ་རྩ་རེ་དང་། དེ་ནས་ཁྱེར་སོ་རྫོགས་ནས་བརྒྱ་རྩ། དེ་ནས་གཟུངས་རིང་ཉེར་གཅིག དེ་ནས་ཡང་སྙིང་ཉེར་གཅིག ཡིག་བཅུ་བརྒྱ་རྩ། དེ་ནས་
བུམ་པ་ལ་དམིགས་ཏེ། རང་སྲོག་སྔགས་ཀྱི་སོགས་ཀྱིས་བསྐུལ་ནས། གཟུངས་རིང་ཉེར་གཅིག ཡང་སྙིང་བདུན། ཡིག་བཅུ་བརྒྱ་རྩ་བཟླས་ལ། མཆོད་བསྟོད་གཞུང་བཞིན་བྱ། ཨོཾ་ཨཱཿཧཱུྃགིས་མཆོད་ཡོན་ཕུལ་

བས། བུམ་པའི་ལྷ་འོད་དུ་ཞུ་བ་བུམ་ཆུའི་རྣམ་པར་གྱུར་པར་དམིགས་ལ། ལས་བུམ་ནི། ཨ་མྲྀ་ཏས་བསངས། སྭ་བྷ་ཝས་སྦྱངས་ལ། ལས་ཀྱི་བུམ་པར་སྐད་ཅིག་གི་ཞེས་སོགས་
མཚམས་ལྷ་བསྐྱེད་པ་ལྟར་བཏང་ནས། ཚར་གཅོད་པ་ཞིག་ཏུ་གསལ་བར་གྱུར། ཨེ་ཧྱ་ཧི། ཛཧཱུྃ་བཾ་ཧོ༔ ཐུགས་ཀར་ཉི་མའི་དཀྱིལ་འཁོར་གྱི་སྟེང་ཧཱིདམར་མཐར་
སྔགས་ཀྱིས་གཡས་སྐོར་དུ་བསམ་ལ། ཨོ་ཧྱ་གྲྀ་ཝ་ཧཱུྃ་ཕཊ༔ བརྒྱ་དང་བརྒྱད་བཟླས་ལ། ཨོ་ཧྱ་གྲྀ་ཝ་བཛྲ་ཨརྒྷཾ་སོགས་དང་། སརྦ་པཉྩརཀྟ་བྷ་ལིངྟ་ཁཱ་ཧི། ཧཱུཾ་ཧྲཱིཿ
སྣང་བ་མ་འགགས་ཐུགས་རྗེ་ཆེན་པོའི་སྐུ༔ རྟ་མགྲིན་དབང་གི་སྐུ་ལ་ཕྱག་འཚལ་བསྟོད༔ སྐྱེ་མེད་རྣམ་དག་ཆོས་དབྱིངས་དག་པའི་ཀློང་༔ ཙ་ཏི་དབང་ཕྱུག་
མ་ལ་ཕྱག་འཚལ་བསྟོད༔ ཨོཾ་ཨཱཿཧཱུྃ་གིས་མཆོད་ཡོན་ཕུལ། ལྷ་འོད་དུ་ཞུ་བ་ལས་རྡོ་རྗེ་ཡེ་ཤེས་ཀྱི་ཆུའི་རྡུལ་ཕྲ་རབ་ཏུ་གྱུར་པར་དམིགས་ཏེ། དེ་ནས་ཁྲུས་དང་། བགེགས་བསལ་རང་

༄༅། །གཞུང་ལ་མཚམས་སྦྱར་གང་འོས་ཀྱིས་འབྲེལ་ཆགས་སུ་བཏང་ནས། མཎྜལ། གསོལ་གདབ། གནང་སྦྱིན་སོང་ནས། དབང་གི་ཟིན་བྲིས་གསུམ་གང་རུང་གིས་ཆོས་བཤད་བཏང་ནས། ཡང་
རང་གཞུང་དཀྱུས་ནག་འདེད་ཀྱིས་སོང་ལ། སློབ་བུ་ཡི་དམ་དུ་གསལ་ཞེས་པར། ཁྱེད་རང་རྣམས་སྐད་ཅིག་གི་འཕགས་མཆོག་ཐུགས་རྗེ་ཆེན་པོ་ནམ་མཁའི་རྒྱལ་པོའི་སྐུར་ལམ་གྱིས་གསལ་
བར་གྱུར། ལས་རྡོར་གྱིས་རྣམ་བདུན་བཏེགས་ལ། སློབ་དཔོན་གྱིས། ཨོ་ཨརྱ་ལོ་ཀེ་ཤྭ་ར་ས་པ་རི་ཝ་ར་ཨརྒྷཾ་སོགས། ཤབྟ་པྲ་ཏཱིཙྪ་ཡེ་སྭཱ་ཧཱ། དེ་བཞིན་དུ། རཱུ་པ་སོགས། མ་
ཧཱ་པཉྩ་རཀྟ་བྷ་ལི་བྷོ་དྷི་ཙིཏྟ་ལ་ཁཱ་ཧི༔ ཞེས་རོལ་མོ་སྒྲོགས་ལ་གཞུང་ལྟར་དང༌། འབྲུའི་ཚོམ་བུ་ལྔ་པོ། ཧྲཱིཿཧཱུྃ་ཧཱུཾ་ཨོཾ་ཨལས། དབུས་སུ་འོད་དཔག་མེད་དམར་པོ། ཤར་
དུ་མི་བསྐྱོད་པ་སྔོན་པོ། ལྷོར་རིན་འབྱུང་སེར་པོ། ནུབ་ཏུ་རྣམ་སྣང་དཀར་པོ། བྱང་དུ་དོན་གྲུབ་ལྗང་གུ་རང་རྟགས་ཀྱི་ཕྱག་མཚན་འཛིན་པ་ཡུམ་དང་བཅས་

གསལ་བར་གྱུར། ལས་རྡོར་ནས་རྣམ་བདུན་བཏེགས་ལ། ཨོཾ་པཉྩ་ཀུ་ལ་ས་པ་རི་ཝ་ར་ཨརྒྷཾ་སོགས། ཤབྷ་པྲ་ཏིཙྪ་སྭཱ་ཧཱ། ཞེས་སྤྱི་དཀྱུས་ལྟར་རྫོགས་མ་ཐག་སྤྱི་ལྟར་མཇུག་རྫོགས་མ་ཐག་བསྔོ་སྨོན་
གྱིས་གྲོལ་ལོ། །དེ་ནས་སྙན་གསན་དབབ་པ་ནི། ཀྱེེ༔ དགོངས་ཤིག་ནམ་མཁའ་རྒྱལ་པོའི་ལྷ་ཚོགས་རྣམས༔ མ་ལུས་བདག་ལ་གསན་ཅིང་དགོངས་སུ་གསོལ༔ རྩ་
གསུམ་ལྷ་ཚོགས་མ་ལུས་མཆོད་པ་དང་༔ སྐལ་ལྡན་སློབ་བུ་རྗེས་སུ་འཇུག་པའི་ཕྱིར༔ བདག་ཅག་རིག་འཛིན་རྡོ་རྗེ་འཛིན་པ་ཡི༔ ནང་པར་ཐུགས་ཆེན་
དཀྱིལ་འཁོར་ལེགས་པར་བྲི༔ ཐུགས་རྗེས་བརྩེར་དགོངས་བྱིན་གྱིས་བརླབ་ཏུ་གསོལ༔ ཞེས་དང༌། བཛྲ་མུས། སྟ་གོན་གྱི་ལྷ་རྣམས་ནམ་མཁར་བཞུགས་
པར་གྱུར། ཞེས་བསྐང་གསོ་ཐམས་ཅད་བཏང་ལ། རྫོགས་རིམ་རྗེས་བསྡུ་མན་ཆོད་ཞི་བ་ཁ་བསྒྱུར་གྱིས་བཏང་ངོ༌། །ཉིན་གཉིས་པའོ། །དེ་ནས་དངོས་ཀྱི་བཅས་ཤམས་ནི། དབུས་ཀྱི་ཚོམ་བུའི་ཁར་བུམ་པ་ཁར་སྐུ་ཙཀ་ལི་

།བཙུགས། ཤར་དུ་མེ་ལོང་དང་། བྱང་སེམས་རིལ་བུ་ཞེས་པཉྩཆོས་སྨན་བཞག ལྷོ་རུ་བྷནྡྷ་བདུད་རྩིའི་བཀང་བ་སིནྡྷུ་རའི་ཁ་ཁེབ་ཅན་བཞག ནུབ་ཏུ་སྦ་དཀར་ཚིགས་གསུམ་པ་དང་། ཤེལ་
ཕྲེང་བཞག བྱང་དུ་ལས་བུམ་གོང་བཞིན་རྒྱན་ལྡན་བཤམས། དེ་རྒྱབ་གཡས་སུ་གཏོར་མ་བང་རིམ་གསུམ་ལྡན་པདྨ་ནོར་བུའི་མཚན་པ་བརྗིད་ལྡན་བཞག གཡོན་ཕྱོགས་སམ་གང་བདེར་ཙཀ་ལི་གཞུང་ནས་གསུང་ལྟར་ཚང་བར་བཤམས།
དེའི་རྒྱབ་ཏུ་དབང་མཆོག་སྒོ་འབྱེད་ཀྱི་རྫས་ཚོགས་ཚང་བར་བཀོད། དེའི་ཤར་དུ་གྲོ་ལོད་ལ་འབྲུ་ཚོམ་ཆེ་བ་ཞིག་གམ་གཞུང་བཞིན་ལྷ་བསྐྱེད་ནས་བསྟན་ལྟར་ལྷ་གྲངས་ཚོམ་བུ་གང་ལྕོག་གི་ཁར་མཉྫིལ་སྟེང་བུམ་པ་མགུལ་ཆིངས་དམར་པོ་ཅན་གྱི་
ཁར་ཁྲོའམ་སེང་ལྡེང་གི་ཕུར་པ་ཁྲོ་ལོད་གཞུང་ནས་བསྟན་པའི་ལྷ་བསྐྱེད་བསྟིམ་ཟིན་པ་དགོད། གཡས་སུ་དཔལ་གཏོར་དཔེ་རིས་ལྟར་བཀོད། མདུན་དུ་བྷནྡྷ་བདུད་རྩི་དང་ཕྲེང་བ། གཡོན་དུ་ཙཀླི་ཚང་བར་བཀོད། ལྷོར་པདྨ་འོད་འབར་
ལ་འབྲུ་ཚོམ་གྱི་ཁར་མཉྫིལ་སྟེང་བུམ་པ་མགུལ་ཆིངས་དམར་པོ་ཅན་གྱི་ཁར་སྐུ་འབག་གཞུང་མཐུན་བྲིས་པ་གཟུགས་གཡས་སུ་བླ་མའི་གཏོར་མ་ནོར་བུ་འབར་བ། གཡོན་དུ་བྷནྡྷ་ཆང་གིས་བཀང་བ་དང་ཤེལ་རྡོ། མདུན་དུ་ཙཀླི་དང་གླེགས་

བམ་བཀོད། ནུབ་ཏུ་ཕག་མོ་ལ་འབྲུ་ཚོམ་ཁར་བུམ་པ། གཡས་སུ་བྷནྡྷ་སྨན་བཀང་། སིནྡྷ་རའི་ཁ་ཁེབ་བཅས། གཡོན་དུ་ཙཀླི། མདུན་དུ་སྔགས་སྲུང་མའི་གཏོར་མ་བཀོད། བྱང་དུ་སྒྲོལ་མ་ལ་འབྲུ་ཚོམ་ཁར་བུམ་པ་མགུལ་
ཆིངས་སྔོན་པོ་ཅན། གཡས་སུ་དཔལ་གཏོར་རིན་ཆེན་རྒྱན་ཅན། གཡོན་དུ་ཕྲེང་བ་དང་སྒྲུབ་ཡིག མདུན་དུ་ཤེལ་རྡོ་བཀོད། ཁྲུས་ཆས་ཀྱང་འཁོད་དོ། །ཤར་ལྷོ། འབྲུ་ཚོམ་ཁར་ཁྲོས་མ་ལ་བུམ་པ། གཡས་སུ་བསྒྲུབ་གཏོར་
ནོར་བུའི་མཚན་པ། གཡོན་དུ་བྷནྡྷ་སིནྡྷུའི་ཁ་ཁེབ་བཅས། མདུན་དུ་ཙཀླི་བཀོད། བྱང་ཤར་དུ་ཡེ་ཤེས་མཁའ་འགྲོ་མཚོ་རྒྱལ་ལ་འབྲུ་ཚོམ་ཁར་བུམ་པ་སྐུ་འབག་བཅས། གཡས་སུ་བྷནྡྷ་སིནྡྷུ་རའི་ཁ་ཁེབ་ཅན། གཡོན་དུ་དཔལ་༔
གཏོར་བང་རིམ་སུམ་བརྩེགས་འདབ་བརྒྱད་དང་རིན་ཆེན་ཟུར་བརྒྱད་སྟེ། ནོར་བུ་ཉི་ཟླས་བརྒྱན་པ་ལ་སྐུ་འབག་བཅས་བཀོད། དེ་དག་གི་མཐར་བཤམས་བཀོད་རིགས་རྣམས་སྔར་སྨོས་མ་ཐག་པ་ལྟར་བྱའོ། །དེ་ནས་སྒྲུབ་ཚུལ་ནི་མཆོད་
རྫས་བྱིན་རློབས་སོགས་སྤྱི་ལྟར་བཏང་ནས། ཐུགས་རྗེ་ཆེན་པོའི་སྐྱབས་སེམས་དང་དཀར་བགེགས་དཀྱུས་ལྟར་བྱ་ཞིང་མཐོང་རྒྱུད་ལྟར་སྦྱར་བ་ལ་བདག་མདུན་གྱི་སྤྱོད་ཚུལ་བཟླས་པའི་གྲངས་བཅས་སྟ་གོན་ལ་བཤད་ལྟར་གྱིས་མཆོད་བསྟོད་ཟིན་

།ནས་འོད་ཞུ་བྱ། དེ་ནས་གྲོ་ལོད་ལ་ཧཱུྃ་སྒྲུབ་གསོལ་འདེབས་དང་སྐྱབས་སེམས་ཡན་ལག་བཅུ་པ་བཏང་། མཚམས་བཅད་ནས་བརྩམས་ལས་བྱང་དཀྱུས་ལྟར་གྱི། ལྷ་བསྐྱེད། དལ་དབུས་སུ
ཞེས་བུམ་པ་བསྐྱེད་པ་བཏགས་ཏེ་དཀྱུས་ལྟར་ལ། དགོས་བསྙེན་བརྒྱ་རྩ། སྤྱིར་བསྙེན་བརྒྱ་རྩེ། ཁྲོ་བོ་སྤྱི་དྲིལ་བརྒྱ་རྩ་ལས་སྦྱོར་ཅི་མང་བཅས་བཟླས་ལ་བུམ་པ་ལ། རང་སྲོག་སྔགས་སོགས་ཀྱིས་དེ་བཞིན་བཟླ། མཆོད་བསྟོད་
གཞུང་ལྟར་བྱས་ཏེ་འོད་ཞུ་བྱའོ། །དེ་ནས་པདྨ་འོད་འབར་སྐྱབས་སེམས་ནས་བརྩམས་དཀྱུས་ལྟར་གྱི། འོད་ལྔའི་ཀློང་༔ ཞེས་བུམ་པ་བཏགས། བཟླས་པ་གོང་མ་ལ་བརྒྱ་རྩ། སིདྡྷི་བརྒྱ་རྩ། ཐོད་ཕྲེང་རྩལ་ཉེར་ལྔ། ཧཱུྃ་
གླུ་ཅི་རིགས་བཅས། བུམ་ཛཔ་དང་བཟློས་པ་གོང་ལྟར། སྔགས་མཆོད་དང༌། ཧཱུཾ་ཧྲཱི༔ ཉི་མ་འབུམ་སོགས་ཀྱིས་བསྟོད། འོད་ཞུ་བྱ། དེ་ནས་ཕག་མོ་ལ་པདྨ་འོད་འབར་སྐྱབས་སེམས་བཏང་། ལས་གཞུང་གི འབར་
བའི་དབུས༔ ཞེས་བུམ་པ་བཏགས། བཟླས་པ་བརྒྱ་རྩ་དང༌། བུམ་ཛཔ་བཏང་། མཐར་སྔགས་མཆོད། ཧཱུྃ་ཧཱུྃ༔ སྐྱེ་མེད་རྣམ་དག་ཆོས་དབྱིངས་དག་པའི་ཀློང་༔ རྡོ་རྗེ་ཕག་མོ་ཡུམ་

ལ་ཕྱག་འཚལ་བསྟོད༔ ཅེས་འོད་ཞུ་བྱ། དེ་ནས་སྒྲོལ་མ་ལ་བགེགས་བསྐྲད་སོགས་གོང་དུ་སོང་ནས། མཆོད་པ་བྱིན་རླབས་ནས་འཇུག་ལ། ཁང་དབུས་སུ༔ ཞེས་བུམ་པ་བཏགས། བཟླས་པ་བརྒྱ་རྩ།
བུམ་ཛཔ། སྔགས་མཆོད་དང༌། བསྟོད་མཐའི་ཚིག་བཞིས་བསྟོད། བཤགས་སྨོན་བཏང་འོད་ཞུ་བྱའོ། །དེ་ནས་ཁྲོས་མ་ལའང་པད་འོད་སྐྱབས་སེམས་བཏང་ནས། འབར་བའི་དབུས་སུ་ཞེས་བུམ་པ་བཟླས་པ་བརྒྱ་རྩ།
བུམ་ཛཔ། སྔགས་མཆོད། གོང་གི་ཕག་མོའི་བསྟོད་པས་བསྟོད། འོད་ཞུ་བྱའོ། །དེ་ནས་ཡེ་ཤེས་མཁའ་འགྲོ་མཚོ་རྒྱལ་གྱི་སྐྱབས་སེམས་གོང་ལྟར་གྱི། སྐྱེད་ཚུལ་དུ༔ ཞེས་བུམ་པ་དང་། ཕྱག་འཚལ་ནས་བསྐུར་ཚིག་གི་
བར་འཕགས་མ་སྒྲོལ་མ་ལྟར་བཏང༌། དེ་ནས། བདག་དང་རྩ་གསུམ་ལྷ་ཚོགས་སོགས། བསྙེན་པ་བརྒྱ་རྩ། བསྒྲུབ་པ་ཉེར་ལྔ། ལས་སྦྱོར་བཅུ་གསུམ་སོང་ནས། བུམ་ཛཔ། སྔགས་མཆོད། འཕགས་མའི་བསྟོད་པ་
མཇུག་གི་ཚིག་བཞིས་བསྟོད། གཞུང་གི་གསོལ་འདེབས་བསྐུལ་ཚིག་བཏང་ལ། འོད་ཞུ་བྱའོ། །ལས་བུམ་སྟ་གོན་སྐབས་ལྟར་སྒྲུབས་ལ་ཁྲོ་ལོད་ཚོགས་ལ་རྩ་གསུམ་སྤྱི་བསྐང་སྦྱར་ནས། ལྷག་མའི་མགོ་བར་བཏང༌། བསྲུང་མ་སྤྱི་

།སྒེར་གྱི་གཏོར་མ་བཏང་བ་གྲུབ་ནས་རིག་པའི་མེ་ཏོག་དོར་བ་སོགས་བྱའོ། །དེ་ནས་ཇི་ལྟར་བསྐུར་ཚུལ་ནི། ཁྲུས་བྱས་ལ། མཚམས་ལྷ་གྲོ་ལོད་ལས་བྱང་ལྟར་བསྐྱེད། བགེགས་གཏོར་བྱིན་རླབས་
གང་མཚམས་ཀྱི་གྲོ་ལོད་ལྟར་བཀའ་བསྒོས་ལ། བདེན་སྟོབས་མཚམས་གཅོད་བྱའོ། །དེ་ནས་དབང་གི་ཟིན་བྲིས་ཞིག་བཤད་དེ། དེ་ལྟ་བུའི་ཐུགས་རྗེ་ཆེན་པོ་ནམ་མཁའ་རྒྱལ་པོའི་དབང་དེ་ལའང་།
ཐེག་པ་རིམ་འཇུག་གི་དབང་གི་སྒོ་འབྱེད་དང༌། དབང་གི་དངོས་གཞི་གཉིས་ལས། དང་པོ་ཞུ་བའི་ཡོན་དུ་དམིགས་ཞེས། མཎྜལ། གསོལ་གདབ་དང་། དཀྱིལ་འཁོར་
ལན་གསུམ་བསྐོར་ནས་ཤར་གྱི་སྒོ་དྲུང་དུ་འཁོད་ཡོད་པའི་དམིགས་དེ་ལྟར་ཞུ་ཞེས་སོགས་མཚམས་སྦྱར་ཅི་འོས་སུ་བྱས་ལ། དཀྱུས་ལྟར། གཙོ་བོའི་བུམ་པ་ཐམས་ཅད་ལ་ཁྱབ་པར་ཤེས་པར་བྱའོ། །ལྷ་ངོ་སྤྲད་པ་ཞེས་པ་ལ། ཀུན་
རྫོབ་མཚན་མའི་སྣང་ཆར་འདི་ལྟ་བུའི་རྟེན་དང་བརྟེན་པར་སྤྲུལ་པའི་དཀྱིལ་འཁོར་ལ་ལེགས་པར་ལྟོས་ཤིག ཅེས་དང་། རྗེས་དྲན་ལྟའི་གསང་མཚན་ཞེས་བཏགས་ཚུལ། ཐུགས་རྗེ་

ཆེན་པོ་རིགས་ཀུན་འདུས་པ་རྩལ་ཞེས་ཀུན་ལ་བཏགས་ན་ཆད་སྐྱོན་མེད་འདྲ། དེས་ཐེག་པ་རིམ་འཇུག་གི་དབང་ཐ་དག་གྲུབ་ནས། དེ་ནས་ཐུགས་རྗེ་ཆེན་པོ་ནམ་མཁའ་རྒྱལ་པོའི་དངོས་
གཞིའི་དབང་གཞུང་བདུད་རྩིའི་རྫིང་བུ་ཞུ་བའི་སོགས། མཎྜལ་དང༌། གསོལ་གདབ་སྟ་གོན་ལྟར་བྱ། དབང་གཞུང་གི་ལན་སྦྱིན་དང་། གཞུང་གིས་བསྟན་ལྟར་སྟ་གོན་ནས་བླང་བ་སོགས་བྱའོ། །དེ་ནས་དམ་
ཆུ་ནས་དཀྱུས་ལྟར་ལ། གཞུང་ཤར་འདེད་ཀྱིས་འཐུས་ཀྱང་། སྤྲོ་ན། སློབ་མ་ལྷར་བསྐྱེད་ཀྱི། འཕགས་མཆོག་ནམ་མཁའི་རྒྱལ་པོ་ཞེས་པ་ནས། གསང་སྒྲུབ་ཀྱི། སྐུ་མདོག་དཀར་ལ་དམར་
བའི་མདངས་དང་ལྡན་པ་སོགས་ནས། དགྱེས་སྦྱོར་གྱིས་འཁྱུད་པའོ༔ ཞེས་པ་ནས། དབང་གཞུང་ནས་གོང་གི་གཤམས་ཀྱི། དེ་ལྟར་གསལ་བའི་སྙིང་ཁར། གཡུང་དྲུང་
དམར་པོ་སོགས་ནས་དཀྱུས་ལྟར་རོ། །གསང་མཚན་གོང་ལྟར་བཏགས་ལ་དཀྱུས་ལྟར་གྱིས་ཁྱབ་བོ། །དེ་ནས་གྲོ་ལོད་དབང་སྒྲིགས་ཆོག་ལྟར་བསྐུར་བར་བྱ་ཞིང༌། དེས་གཏུམ་དྲག་རྡོ་རྗེ་གྲོ་ལོད་ཀྱི་སྨིན་དབང་

།ཟབ་མོ་བཀའ་རྒྱ་ཅན་གྱི་རིམ་པ་ལེགས་པར་གྲུབ་སྟེ། ད་འདིར་པདྨ་འོད་འབར་གྱི་དབང་མཆོག་བྱིན་རླབས་སྤྲིན་འཕྲོ་ནི། ཨོ་རྒྱན་
ཆེན་པོ་ཉིད་བདེ་གཤེགས་ཀུན་འདུས་ཀྱི་ངོ་བོར་མངོན་དུ་བཞུགས་པའི་སྙིང་ཐིག་ལ། བསྐྱེད་རྫོགས་རྫོགས་པ་ཆེན་པོའི་གདམས་ངག་ཁ་ཚང་དོན་འདྲིལ་བ་སྙིང་
པོའི་ཡང་བཅུད་ཐམས་ཅད་ཐུགས་ཀྱི་སྲས་མཆོག་ཁྱེའུ་ཆུང་ལོ་ཙཱར་ཕ་ཕོག་ཏུ་གདམས་པ་སྟེ། གཞུང་ལས། འདི་སྒྲུབ་སྐལ་ལྡན་ཐ་མ་ཡ༔ ཕྱི་རོལ་བཟུང་།
བའི་ཡུལ་སྣང་རྣམ་པར་དག ནང་གི་སེམས་ཉིད་ཆོས་སྐུ་ངང་གི་རྟོགསཿ བར་དུ་འོད་གསལ་སྦུབས་སུ་དབྱིངས་རིག་འདྲེས༔ ཚེ་འདིར་པདྨའི་ཐུགས་ཀར་
དབྱེར་མེད་འདྲེས༔ ཞེས་གདམས་པ་ཟབ་མོ་དེ་ཉིད་ཀྱི་སོགས་མཎྜལ། གསོལ་གདབ་སོགས་དང་། ལྷར་བསྐྱེད་ནི། སྐད་ཅིག་གིས་པད་དཀར་ཟླ་བའི་སྟེང་དུ། སངས་རྒྱས་

ཀུན་འདུས་པདྨ་འོད་འབར་ཐོད་ཕྲེང་རྩལ་སྐུ་མདོག་དཀར་དམར་རྡོ་རྗེ་དང་བྷནྡྷ་ཚེ་བུམ་བཅས་བསྣམས་པ། ཁ་ཊཱཾ་ཀ་མཆན་གཡོན་དུ་བཅུག་པ། གསང་གོས་
དང༌། ཕོད་ཀ ཆོས་གོས་དམར་པོ་གསེར་གྱི་ཧ་རིས་ཅན། ཟ་འོག་གི་བེར་ཕྱམས་རྣམས་གསོལ་བ། དབུ་ལ་པདྨ་མཐོང་གྲོལ། རྒོད་སྒྲོ་དར་སྣས་
བརྒྱན་པ་གསོལ་ཞིང་། ཞབས་གཉིས་མཉམ་པའི་སྐྱིལ་མོ་ཀྲུང་དུ་བཞུགས་པར་གསལ་བའི། ལྷོ་ནུབ་རྔ་ཡབ་པདྨ་འོད་ནས་ཡེ་ཤེས་པའི་ལྷ་ཚོགས་ཏིལ་གོང་ཁ་
ཕྱེས་པ་ལྟར་སྤྱན་དྲངས་ནས་ཐིམ། ཞེས། སྤྱན་འདྲེན་དང་གསོལ་འདེབས་བྱས་ལ་རོལ་མོ་སྣ་ཚོགས་སྒྲོགས། བསྟེན་པར་བྱ་བ་སོགས་ནས་དཀྱུས་ལྟར་རོ།། དེས་པདྨ་འོད་འབར་གྱི་སྨིན་བྱེད་
རིམ་པ་གྲུབ་སྟེ། དེ་ནས་ཕག་མོའི་དབང་ཆོག་ཤིན་ཏུ་ཟབ་པ་ནི། རྒྱལ་ཡུམ་ཡེ་ཤེས་མཚོ་རྒྱལ་གྱི་སྙིང་ཐིག་གི་སྒྲུབ་སྐོར་ཕྱི་ནང་གསང་གསུམ་མན་ངག་ལས་

།ཚོགས་དང་བཅས་ཏེ། ཁྱེའུ་ཆུང་ལོ་ཙཱ་ལ་གཏད་དེ་ཕྱི་རབས་འགྲོ་བར་སྨིན་པའི་སྨོན་ལམ་གཏད་རྒྱ་དང་བཅས་མ་མོ་སྔགས་ཀྱི་སྲུང་མར་
གཉེར་གཏད་པ་སྟེ། ཇི་སྐད་དུ། ཡང་གསང་བླ་མེད་གསང་བའི་ཏི་ཀ་འདི༔ ཁོ་མོའི་སྙིང་གི་བུ་དང་འཕྲད་པར་ཤོག༔ ཅེས་གསུངས་པ་དེའི་སྨིན་བྱེད་
ཀྱི་སོགས། མཎྜལ། སྐྱབས་སེམས་སོགས་སྒེར་དབང་འདྲ་ལ་མ་གཏོགས་འདི་ཡན་ལན་གྲངས་མང་པོར་བླང་ཕྱིར་ཆད་སྐྱོན་མི་འདུག་གསང་སྔགས་ཀྱི་སྡོམ་ཆོག་གི་རྟེན་གཞི་ལས་དངོས་གཞིའི་ཆོ་ག་མེད་མི་རུང་བར་གསུངས་པའི་ཕྱིར་རོ།། 
དེ་ནས་གསོལ་གདབ་དང་། དམྱལ་ཆུ་སོང་ནས། ཡེ་ཤེས་དབབ་པ་ནི། སྐད་ཅིག་གིས་པད་ཉི་རོའི་སྟེང་དུ། རྡོ་རྗེ་ཕག་མོ་དམར་མོ་གྲི་གུག་ཐོད་ཁྲག་ཅན་ཁ་ཊཱཾ་མཆན་དུ་འཛིན་
པ༑ དབུ་སྐྲ་དམར་སེར་གྱེན་དུ་བརྗེས་ཤིང་ཐུར་དུ་འཕྱང་བ། སྤྱན་གསུམ་དང་ལྡན་ཅིང་། ཁྲོ་འཛུམ་གྱི་ཉམས་ཅན་སྤྱི་གཙུག་ཕག་ཞལ་ནག་པོ་ངུར་སྒྲ་

སྒྲོགས་པ། ཁྲོ་མོའི་ཆོས་ཐམས་ཅད་རྫོགས་པ་གཡས་བསྐུམ་གར་གྱིས་རོལ་པའི་སྤྱི་བོར་ཐུགས་ཀྱི་ཕག་མོ་དཀར་མོ། མགྲིན་པར་ཡོན་ཏན་གྱི་ཕག་མོ་སེར་མོ།
ཐུགས་ཀར་སྐུའི་ཕག་མོ་དཀར་མོ། ལྟེ་བར་གསུང་གི་ཕག་མོ་དམར་མོ། གསང་གནས་སུ་ཕྲིན་ལས་ཀྱི་ཕག་མོ་ལྗང་གུ། དེ་ཐམས་ཅད་ཀྱང་ཁྲོ་མོའི་ཆས་ཅན་གར་སྟབས་འཁྱུག་པ་གཡས་རང་རྟགས་ཕྱག་མཚན་གྱི་ཡུ་བ་བྱས་པའི་གྲི་གུག་དང༌། གཡོན་བྷནྡྷ་ཚེ་བུམ་བཅས་བསྣམས་པ། རང་འདྲའི་འཁོར་བསམ་
གྱིས་མི་ཁྱབ་པས་བསྐོར་བ། ལུས་ཕྱི་ནང་ཐམས་ཅད་ཨ་ཤད་མེའི་རང་བཞིན་དམར་ཁྱུག་ཁྱུག་འབར་བས་སྣང་སྲིད་ཐམས་ཅད་ཁེངས་བར་བསྒོམས་པ་ལ། ལྷ་
ཚོགས་ཡེ་ཤེས་པའི་ཚོགས་རྣམས་སྐུ་དང་ཡིག་འབྲུ་ཕྱག་མཚན། ཨ་ཤད་མེའི་རྣམ་པར་ནམ་མཁའ་ཁྱབ་པར་འཕྲོས་ཏེ་སིབ་ཀྱིས་ཐིམ༔ ཨོཾ་བཛྲ་བྷ་ར་ཧི༔ མ་

༄༅། །ཧཱ་རི་ནི་ས་ཨ་ཝེ་ཤ་ཡ་ཙིཏྟ་ཧྲིང་ཧྲིང་ཛ༔ ཙིཏྟ་སརྦ་སིདྡྷི་ཧཱུྃ༔ ཞེས་དབབ་ལ། བརྟན་པར་བྱའོ། །དབང་དཀྱུས་ལྟར་རོ།། དེས་ཕག་མོའི་དབང་གྲུབ་
ནས། དེ་ནས་ནང་སྒྲུབ་འཕགས་མ་སྒྲོལ་མའི་དབང་ཆོག་ཞུ་བའི་སོགས། མཎྜལ། གསོལ་གདབ་དང་། ཡེ་ཤེས་དབབ་པ་ནི། སྐད་ཅིག་གི་པདྨ་སྔོན་པོ་དང་ཟླ་བའི་གདན་
གྱི་སྟེང་དུ། འཕགས་མ་སྒྲོལ་མ་སྐུ་མདོག་ལྗང་གུ་གཡས་མཆོག་སྦྱིན་པའི་རྒྱས་ཨུཏྤལ་དང་། གཡོན་པས་ཚེ་ཡི་བུམ་པ་ནོར་བུ་དབང་གི་རྒྱལ་པོས་ཁ་བརྒྱན་པ་
བསྣམས་པ། ཞབས་གཡས་བརྐྱང་བའི་ཕྱེད་སྐྱིལ་ཅན། བཅུ་དྲུག་གི་ན་ཚོད་གཟི་འོད་འབར་བར་གྱུར་པའི། སེང་ལྡེང་ནགས་ཀྱི་ཚལ་ནས་རང་འདྲའི་ཡེ་
ཤེས་པ་སྤྲིན་ཕུང་གཏིབས་པ་བཞིན་བྱོན་ཏེ་སོགས། ཨོཾ་ཨརྱ་ཏཱ་རེ་ཏུཏྟ་རེ་ཏུ་རེ་སྭཱ་ཧཱ༔ བཛྲ་ཛྙཱ་ན་ཌཱཀྐི་སོགས་ཀྱིས། དབབ་བསྟན་བྱའོ། །དབང་དཀྱུས་ལྟར་རོ།། དེས་སྒྲོལ་

མའི་དབང་ཆོག་གྲུབ། དེ་ནས་གསང་བ་ལྟར་ཁྲོས་མའི་དབང་ཆོག་ཞུ་བའི་དོན་དུ། མཎྜལ་དང༌། གསོལ་བ་གདབ་པ་སྒྲོལ་མ་ལ་ཁ་བསྒྱུར་བཏང་། ཡེ་ཤེས་དབབ་པ་ནི། གོང་གི་ལས་
གཞུང་ནས། སྐད་ཅིག་གི་བདག་ཉིད་སོགས། ལྡིར་བ་ཙམ་དུ་སྒྲོགས་པར་གསལ་བའི། རྩ་བ་གསུམ་གྱི་ལྷ་ཚོགས་རྡོ་ཚན་ལ་ཁ་བ་བབ་པ་ལྟར་ཐིམ་པར་གྱུར།
ཨོཾ་བཛྲ་ཀྲོ་ཏི་ཀ་ལི་ཧ་རི་ནི་ས་ཨ་ཝེ་ཤ་ཡ་ཧྲིང་ཧྲིང་ཛ་ཛ༔ ཞེས་དབབ་བརྟན་བྱ། དཀྱུས་ལྟར་རོ།། དེས་ཁྲོས་མའི་དབང་བསྐུར་གྲུབ་ནས། ཡང་གསང་སྒྲུབ་བདེ་ཆེན་
རྒྱལ་མོའི་དབང་བསྐུར་བ་ཡིན་ཏེ། ཁྱེད་རང་རྣམས་ཀྱི་ཐལ་མོ་སྦྱོར་ལ་ཡེ་ཤེས་ཀྱི་མཁའ་འགྲོ་མཚོ་རྒྱལ་གྱིས་བདག་སྟན་ཐོག་འདི་ལ་རིག་འཛིན་གྱི་སར་སྦྱོར་ཞིང་
ལུས་ངག་ཡིད་གསུམ་བྱིན་གྱིས་བརླབ་ཏུ་གསོལ་སྙམ་པས་དད་དུང་དྲག་པོ་མཛོད་ཅིག ཅེས་བརྗོད་ལ། དབང་གཞུང་ནས། རང་དང་དཀྱིལ་འཁོར་སོགས། ལས་བྱང་གི་

།མཇུག་གི་གསོལ་འདེབས་བསྐུལ་ཚིག རྟ་རོལ་གྱིས་བཏང་། དེ་ནས་དབང་དཀྱུས་ལྟར་རོ།། དེས་མཚོ་རྒྱལ་གྱི་བྱིན་རླབས་བརྡའི་དབང་གྲུབ་སྟེ། དེ་ཡན་ཆོད་
ཀྱིས་དམ་ཆོས་སྤྲུལ་སྐུ་སྙིང་ཐིག་གི་ཆོས་སྡེའི་སྨིན་བྱེད་ཀྱི་སྐོར་རྣམས་ལེགས་པར་གྲུབ་བོ། །དེ་ནས་བཀྲ་ཤིས་ནི། ཧཱུྃ་ཧྲཱི༔ བསྐལ་བཟང་སངས་རྒྱས་ཀུན་གྱི་ངོ་བོ་
ཉིད༔ སྐྱེ་འགྲོ་ཐུགས་རྗེས་སྐྱོབས་པའི་གཉེན་གཅིག་པོ༔ གང་འདུལ་ཐབས་ཀྱིས་འགྲོ་བློའི་མུན་སེལ་བ༔ བླ་མ་ནམ་མཁའ་རྒྱལ་པོའི་བཀྲ་ཤིས་ཤོག /
སྣ་ཚོགས་ཐབས་སྤྲུལ་འགྲོ་ཀུན་སྐྱོང་མཛད་ཅིང་༔ མཆོག་ཐུན་དངོས་གྲུབ་དམ་པ་ཆར་འབེབས་པའི༔ ཌཱཀྐི་སྲས་འཁོར་སྒོ་བ་སྒོ་མའི་ཚོགས༔ དཀྱིལ་འཁོར་
ལྷ་ཚོགས་རྣམས་ཀྱི་བཀྲ་ཤིས་ཤོག༔ ཕྲིན་ལས་གང་བརྩམས་ཐོགས་པ་མི་མངའ་ཞིང་༔ གང་ལ་གང་འདུལ་སྤྲུལ་བསྒྱུར་སྣ་ཚོགས་འགྱེད༔ མ་ལྟར་བྱམས་

ཤིང་སྲིང་ལྟར་གདུང་མཛད་མ མཁའ་འགྲོ་ཆོས་སྐྱོང་རྣམས་ཀྱི་བཀྲ་ཤིས་ཤོག དུས་དང་གནས་སྐབས་མ་ལུས་ཐམས་ཅད་དུ༔ སངས་རྒྱས་བསྟན་པ་རིན་
ཆེན་དར་རྒྱས་ཤིང་༔ སྐྱེ་འགྲོ་ཡོངས་ལ་བདེ་སྐྱིད་འབྱུང་བ་དང་༔ བསམ་དོན་ཡིད་བཞིན་འགྲུབ་པའི་བཀྲ་ཤིས་ཤོག༔ ཧཱུྃ༔ པདྨ་འོད་འབར་འོད་གསལ་
རྡོ་རྗེའི་དཔལ༔ ཀུན་ཏུ་སྣང་བའི་འོད་གསལ་བཀྲ་ཤིས་ཤོག རྗེ་བཙུན་པདྨ་རིགས་ཀུན་འདུས་པའི་དཔལ༔ འགགས་མེད་ཚངས་དབྱངས་གསུང་གི་བཀྲ་
ཤིས་ཤོག༔ འོད་གསལ་མཁའ་འགྲོའི་སྤྲིན་ཚོགས་འདུས་པའི་དཔལ༔ གདུལ་བྱ་དཔལ་འབྱོར་རྒྱས་པའི་བཀྲ་ཤིས་ཤོག༔ གསང་བའི་ཡུམ་མཆོག་བདེ་
ཆེན་རྒྱ་མཚོ་མ༔ བདེ་སྟོང་རྒྱུན་ཆད་མེད་པའི་བཀྲ་ཤིས་ཤོག༔ ཐེག་དགུའི་རྩེ་རྒྱལ་ཡང་སྙིང་བླ་མའི་ཆོས༔ གསང་སྔགས་བསྟན་པ་དར་རྒྱས་བཀྲ་ཤིས་

༄༅། །ཤོག༔ རྡོ་རྗེ་རྒྱལ་པོ་སྒྲུབ་པའི་མཆེད་ལྕམ་ཀུན༔ སྐད་ཅིག་འདུ་འབྲལ་མེད་པའི་བཀྲ་ཤིས་ཤོག༔ ཅེས་མཐའ་བསྡུའོ། །དེ་ནས་གྲོ་ལོད་ཚོགས་
ལྷག་མ་མན་དང་ཆད་མདོ་སོགས་བཏང་ལ་མཆོད་བསྟོད་བཟོད་གསོལ་གཤེགས་བསྡུ་ཐམས་ཅད། ལྷ་ཀུན་ལ་ཁྱབ་པས་དུས་གཅིག་ཏུ་བཏང་བར་བྱའོ། །དེ་ཡན་ཉིན་གསུམ་པའོ། ༈ །དེ་ནས་ཟབ་དོན་གསང་བ་སྙིང་
ཐིག་གི་བཅའ་ཤོམས་ནི། དབུས་སུ་འབྲུ་ཚོམ་ཁར་བུམ་པ་མགུལ་ཆིངས་མཐིང་ཀ་དེའི་ཁར་བྷ་བདུད་རྩིས་བཀང་བ། མེ་ལོང་སིནྡྷུ་རར་ཆོས་འབྱུང་བསྣོལ་མའི་དབུས་སུ་པདྨ་འདབ་བཞི་ལ་ཧྲཱིཿམ་སོགས་བྲིས་ཏེ་ཁ་ཁེབ་བཅས་བྱ། གཡས་
སུ་སྐུ་ཙཀ་རིགས་ཀུན། རྒྱབ་ཏུ་རིགས་ཙཀ གཡོན་དུ་མེ་ལོང་དྲི་མེད། མདུན་དུ་ཐོད་རྔ་དང་ཐོད་ཁྲག་རྣམས་བཀོད་དེའི་མདུན་ཏུ་བླ་མའི་དབང་ཆོག་ལ་ཚོམ་བུར། ཚེའི་བུམ་པ། གཡས་སུ་ཚེ་འབྲང༌། གཡོན་དུ་ཚེ་ཆང་།
མདུན་དུ་ཚེ་རིལ། ཚེ་མདའ་བཀོད། དེ་རྒྱབ་ཡིད་བཞིན་ནོར་བུར་བུམ་པ་དེས་འཐུས་ལ། གཡས་སུ་དཔལ་གཏོར་དང་། གཡོན་ངོས་སུ་མེ་ལོང་དྲི་མེད་བཀོད། རྒྱབ་ཏུ་ཕག་མོ་ལ། འབྲུ་ཚོམ་བུ་ཁར་བུམ་པ་དེའི་ཁར་བྷནྡྷ་བདུད་

རྩི༑ ཁ་ཁེབ་མེ་ལོང་སིནྡྷ་ར་ལ་པདྨ་འདབ་བཞི། དེ་རྒྱབ་མུ་ཁྱུད་བསྐོར་ལ། དབུས་སུ་ཧཱིམ། ཕྱོགས་བཞིར་ཧ་རི་ནི་ས། མུ་ཁྱུད་ལ་དབྱངས་གསལ་བཀོད། དར་དམར་གྱིས་འགེབ་དེའི་མདུན་མེ་ལོང་དྲི་མེད་སྟེང་ཤེལ་ཕྲེང་
བཀོད། དེའི་བྱང་དུ་ཕྱག་བཞི་ལ་ཚོམ་བུ་དང་བུམ་པ་མགུལ་ཆིངས་མཐིང་ཀ་ཅན། དེའི་ཁར་བྷནྡྷ་བདུད་རྩི། དེའི་ཁ་ཁེབ་མེ་ལོང་སིནྡྷུ་ར་ལ། ཡབ་ཡུམ་གཉིས་ཀྱི་སྔགས་མགོ་ཕྱིར་བསྟན། ཀླག་ཐབས་ལྟར་བྲིས་ནས་བསྐོར་
[ཁ་ཁེབ་བཅས། གཡས་སུ་དཔལ་མགོན་རྟེན་གཏོར། གཡོན་དུ་ལས་མགོན་གཏོར་མ་འཁོར་བཞི་ཅན་སྐུ་གུས་བསྐོར་བ། མདུན་དུ་གིང་ཕོ་སྡེ་བཞིའི་གཏོར་མ་བཤོས་བུ། རྒྱབ་ཏུ་སྒྲུབ་སྐོར་གྱི་གླེགས་བམ་དང་ལས་མགོན་གྱི་དབང་
གཞུང་ལྟར་ཙཀླི་བཀོད། དེའི་བྱང་ཤར་དུ་ཞིང་སྐྱོང་ལ། དཀྱིལ་འཁོར་གཞུང་ནས་བཤད་ལྟར་བྲིས་པའམ། ཚོམ་བུའི་སྟེང་དུ་རྟེན་གཏོར་བཤམས། དེའི་མདུན་དུ་བླ་རྡོ་བཀོད་ལ་བཞག དེའི་ཤར་ལྷོའི་གྲྭ་རམ་གང་བདེར། ཚེ་
སྒྲུབ་ཚྭ་བ་དམར་ཐག་ལ། དབུས་སུ་ཚོམ་བུ་གཅིག་དེ་རྒྱབ་ཕྱོགས་མཚམས་བརྒྱད་དུ་བརྒྱད་བཀོད་པའི་ཁར། དབང་གི་བུམ་པ་ལྔ། དབུས་དང་ཕྱོགས་བཞིར་བཀོད། གཡས་སུ་ཚེ་གཏོར། གཡོན་དུ་བྷནྡྷ་ཚེ་ཆང་ཁ་ཁེབ། མེ་

།ལོང་སིནྡྷུ་རར་འདབ་བརྒྱད་ཧྲཱིཿདགུ་བྲིས་པ། མདུན་དུ་ཚེ་གཏོར་རྡོ་རྗེའི་དབྱིབས་ཅན་ཉི་ཟླ་ནོར་བུས་བརྒྱན་པ། རྒྱབ་ཏུ་ཚེ་མདའ་རྒྱན་ཅན་དང༌། མེ་ལོང་དྲི་མེད་ཙཀླྀ་ཐམས་ཅད་གཞུང་ལྟར་འདུ་བྱའོ།།
དེའི་ཉེ་ལོགས་སུ་རྨ་རྒྱལ་སྤོམ་རའི་རྟེན་གཏོར། བང་རིམ་སུམ་བརྩེགས་སྟེང་། དཔལ་གཏོར་སྟོད་ཟུར་བཞི་པ་རྒྱལ་མཚན་གྱིས་མཚན་པ། མདུན་དུ་ཟླུམ་པོ་ནོར་བུའི་མཚན་པ། གཡས་སུ་ཟླུམ་པོ་པུ་ལུ་ཅན་རཏྟས་མཚན་པ། གཡོན་
དུ་སྟོད་ཟུར་གསུམ་པ་བ་དན་གྱིས་མཚན་པ། རྒྱབ་ཏུ་ཟུར་གསུམ་ར་མགོས་མཚན་པ། གཞན་ཡང་དཀར་གསུམ་མངར་གསུམ་གྱི་ཟས་སྣ་བཙེར་བ་དགོད། གཞན་ཀུན་སྔ་མ་རྣམས་དང་མཚུངས་སོ། །དེ་ནས་ཐོག་མར་སྒྲུབ་ཚུལ་ནི། 
འཁོར་ལོ་བདེ་མཆོག་གི་སྐྱབས་སེམས་ཡན་ལག་བདུན་པ་དང༌། གཞི་བགེགས་གཏོར་མ་བཏང༌། མཚམས་བཅད་པ་སོགས་དཀྱུས་ལྟར་ལ། ཕོ་བྲང་དབུསཿ ཞེས་བུམ་པ་བསྐྱེད་ཚིག་གདགས་ལ། བསྙེན་པ་བརྒྱ་རྩ། སྒྲུབ་
པ་བརྒྱ་རྩ། ལས་སྦྱོར་ཉེར་ལྔ་ཙམ་བཟླས་ཏེ། བུམ་ཛཔ། བཟླས་པ་གོང་ལྟར་མཆོད་བསྟོད་དཀྱུས་ལྟར་འོད་ཞུ་བྱའོ། །དེ་ནས་བླ་མའི་སྒྲུབ་པ་བདག་མདུན་བུམ་པ་འཇུག་པ་གཅིག་པས་གཞུང་ལྟར་བཏང་། མཆོད་པ་བདེ་མཆོག་

ལ་བླ་མའི་ཁ་བསྒྱུར་བཟླས་པ་བསྙེན་པ་བརྒྱ་རྩ། ཚེ་བསྙེན་བརྒྱ་རྩ་དང་། འཕྲོ་འདུ་གོང་འོག་གཉིས་ཀ་ལ་བཟླས་པ་ཅི་ནུས་བཏང་། མཆོད་བསྟོད་འོད་ཞུ་བྱ་བའོ། །དེ་ཉིད་དང་ལྷ་ངོ་བོ་གཅིག་ཕྱིར། དེར་དམིགས་མ་ཧཱ་གུ་རུའི་
 ལས་གཞུང་བཏང་། བདེ་མཆོག་མཆོད་པ་བསྒྱུར། བསྙེན་པ་བརྒྱ་རྩ། ཤམ་འདོགས་ཉེར་གཅིག་འཕྲོ་འདུ་བཅས་གཞུང་ལྟར་དང༌། མཆོད་བསྟོད་འོད་ཞུ་བྱའོ། །དེ་ནས་ཕག་མོའི་ལས་གཞུང་བསྲངས། བསྙེན་སྔགས་བརྒྱ་རྩ།
འཕྲོ་འདུ་བཅས་སྒྲུབ་སྔགས་བརྒྱ་རྩ་ལས་སྦྱོར་ཉེར་གཅིག མཆོད་བསྟོད་འོད་ཞུ་བྱའོ། །དེ་ནས། ཕྱག་བཞིའི་མངོན་རྟོགས་དང་།  ཕྲིན་ལས་རང་གཞུང་དཀྱུས་ལྟར། བསྟོད་པ་རྫོགས་ནས་བཟླས་པ་ནི། མགོན་པོ་
འཁོར་བཅས་ཀྱི་ཐུགས་ཀར་ཉི་མ་ལ་གནས་པའི་ཧཱུཾ་ཡིག་གི་མཐར་སྲོག་སྔགས་ཀྱིས་བསྐོར་བ༔  བདག་གི་ཐུགས་ཀའི་འོད་ཀྱིས་བསྐུལ་བས་ཅི་འདོད་པའི་ཕྲིན་
ལས་རབ་འབྱམས་ཐོགས་མེད་དུ་སྒྲུབ་པར་བསམ༔   ཨོཾ་ཤྲཱི་བཛྲ་མ་ཧཱ་ཀ་ལ་ཨེ་ཀ་ཙ་ཏི་ཧཱུྃ༔  མ་ཧཱ་ཀ་ལ་ཀ་ཀ་མུ་ཁ་ཧཱུྃ༔ མ་མ་རཀྵ་ཛ་ལི་དྷེ་ཝི༔ མ་ཧཱ་ཀཱ་

།ལ་སེང་ཧ་མུ་ཁ༔ སི་ན་ར་མཿ རཀྴ་རཱ་ཧུ་ལཿ གིང་ཀ་ར་ཡ་མ་ར་ཛ༔ བཛྲ་ས་དྷུ༔  ཡཀྴ་སརྦ་ཌཱཀྐི་ནི༔ ས་མ་ཡ་སྲོག་
དུང་དུང་ཛ༔ ཞེས་ཉེར་ལྔའི་བརྒྱ་རྩ་གང་འགྲུབ་བཟླས་ལ། མཆོད་བསྟོད་བྱའོ། །དེ་ནས་ཞིང་སྐྱོང་གི་གསོལ་འདེབས། ལས་བྱང་གནམ་ལྕགས་མེ་འཁོར་བསྟོད་པ་རྫོགས་ནས་ཛཔ་བཏགས་ལ། ཐོག་མར་བསྙེན་སྔགས་
བརྒྱ་རྩ། འབོད་རྦད་ཟུང་འཇུག་ཉེར་ལྔ་ཙམ། ཚིག་དྲིལ་བཅུ་གསུམ་ཙམ་བཟླས་ལ། མཆོད་བྱང་དང་། བསྟོད་པ་བྱའོ། །དེ་ནས་ཚ་བ་དམར་ཐག་གི་གསོལ་འདེབས། སྐྱབས་སེམས་ནས་བརྩམས་དཀྱུས་དེད་ལ། ཞིང་
ཁམས་དབུས༔ ཞེས་བུམ་བསྐྱེད་བཏེགས། དེ་ནས་བསྙེན་བསྒྲུབ་གཉིས་བརྒྱ་རྩ་འམ། ཉེར་ལྔ་རེ་དང་༔ ལས་སྦྱོར་དེའི་བཞི་ཆ་བཟླས་ལ། བུམ་ཛཔ། བཟླས་པ་དེ་ལྟར་དང༌། མཆོད་བསྟོད་འོད་ཞུ་བྱ། ལས་བུམ་
བསྒྲུབ། ཞིང་སྐྱོང་ཚོགས་ལ་རྩེ་གསུམ་སྤྱི་བསྐང་བཏང་། ལྷག་མའི་མགོར་བཞག བདག་དབང་བླང་། དེ་ནས་ཇི་ལྟར་བསྐུར་ཚུལ་ནི། ཁྲུས་དང་བགེགས་སྲུང་བདེ་མཆོག་གཞུང་བཞིན་བྱས་ཏེ། དེ་ནས་ཆོས་བཤད། ཀུན་

སློང་བཅོས་ཏེ། དེ་རིང་གི་སྨིན་བྱེད་ཀྱི་རིམ་པ་འདི་ནི། གུ་རུ་པདྨའི་ཐུགས་ཀྱི་སྤྲུལ་པ། རིག་འཛིན་ཆེན་པོ་པདྨ་གར་གྱི་དབང་ཕྱུག་རྩལ་དེ་ཉིད་ནི་གཏེར་ལུང་
ལས། དྭགས་རི་གསང་བ་ཕུག་པ་ན༔ པད་འབྱུང་ཞབས་རྗེས་ས་ནས་ཁྲུ་གང་སརཿ རྡོ་བ་ཕག་གི་སྣ་འདྲའི་ངོས༔ དམ་ཉམས་བདུད་ཀྱིས་མ་སྒྲིབ་ན༔
མཚལ་གྱིས་ཧཱི༔ཡིག་གསལ་བར་ཡོད༔ དེ་འོག་ཁྲུ་གང་གསང་བའི་ཚད༔ ཟབ་དོན་གསང་གཏེར་ངེས་པར་བཞུགས༔ ཞེས་པ་ལྟར། དཔོན་སློབ་བདུན་
ཙམ་མཛད་དེར་བྱོན་ནས། ཕུག་པའི་ཕྱོགས་ཐམས་ཅད་དུ་གསང་རྟགས་ཇི་ལྟར་བཙལ་ཀྱང་མ་རྙེད་པས། ཨོ་རྒྱན་ཆེན་པོའི་རྡོ་ཁྲི་བཞུགས་པའི་སྟེང་ཅུང་ཞིག་
མནལ་སོང་བ་ན་བཞེངས་མ་ཐག་ཏུ་ཉམས་འུར་ཏེ༔ ཧྲཱིཿ ཡོད་པ་རྔོན་པ་རྣམས་ཞག་སར་བྱས་པའི་དུད་པས་སུབ་སོང་། རྡོ་བ་ཕག་གི་སྣ་འདྲ་བ་བཅག་སོང་བའི་

༄༅། །ཤུལ་འདི་ཡིན། ད་འདི་ན་རྐོ་གསུང་ནས་གཏེར་སྒོ་མྱུར་དུ་བརྡོལ་ཏེ། པདྨའི་སྐུ་ཚབ། ལ་བསེའི་སྒྲོམ་བུ། མྱོང་གྲོལ་རིལ་བུ།
ཤིན་ཏུ་མང་པོ་སྤྱན་དྲངས་ཏེ་ཐམས་ཅད་ལ་བྱིན་རླབས་མཛད། རྗེས་ནས་ཤོག་སེར་ལས་བཤུས་པ་ལས། ཕ་དང་འདྲ་བ་ཡི་དམ་བདེ་མཆོག་འཁོར་ལོ། མ་
དང་འདྲ་བ་མཁའ་འགྲོ་རྡོ་རྗེ་ཕག་མོ། བུ་དང་འདྲ་བ་བླ་མ་པད་འབྱུང་སྙིང་ཁྲག་དང་འདྲ་བ་མ་ཧཱ་གུ་རུའི་བསྐྱེད་རྫོགས་བསྟན་སྲུང་གི་རྒྱལ་པོ་ཕྱག་བཞི་པའི་སྐོར་
གྱི་ཕན་གནོད་ལས་ཚོགས་དང་བཅས་དུ་མར་བྱོན་པ་ལས། ཐོག་མར་ཇི་སྐད་དུ། པདྨ་བདག་གི་ཐུགས་དམ་གསང་བའི་གནད༔ མ་སྲིང་མཁའ་འགྲོ་རྒྱ་
མཚོའི་སྙིང་ཁྲག་དངོས༔ བོད་ཁམས་ས་འོག་ཀུན་གྱི་གཏེར་སྙིང་མཆོག དཔལ་ལྡན་འཁོར་ལོ་བདེ་མཆོག་ཡབ་ཡུམ་གྱི༔ ཟབ་རྒྱའི་དམ་ཆོས་ཟབ་མོ་འདི་

ཡིན་ནོ༔ ཞེས་གསུངས་པའི་སོགས་མཎྜལ། གསོལ་གདབ་ནས་དཀྱུས་ལྟར། སློབ་མ་ལྷར་བསྐྱེད་ནི། སྐད་ཅིག་གི་ཡི་དམ་བདེ་མཆོག་འཁོར་ལོ་སྐུ་མདོག་མཐིང་ཀ་ཞི་མ་ཁྲོ་ཡི་
ཉམས་ཅན། ཞལ་གསུམ་གྱི་གཡས་དཀར་བ། གཡོན་དམར་བ། ཕྱག་དྲུག་གི་རྩ་ཕྱག་གིས་རྡོར་དྲིལ་ཐུགས་ཀར་བསྣོལ་བ། གཡས་གཉིས་ན་ཐོད་རྔ་
དང་ཁ་ཊཾ་ཀ གཡོན་གཉིས་ན་བྷནྡྷ་དང་། ཚངས་མགོ་བསྣམས་པ་ཞབས་གཡས་གཉིས་བརྐྱང་བས་འཇིགས་བྱེད་ཁ་སྦུབས་དང་གཡོན་གཉིས་བསྐུམས་པས
ཨ དུས་མཚན་སྙིང་ཁར་བརྫིས་པ། ཡུམ་རྡོ་རྗེ་ཕག་མོ་དམར་མོ་གྲི་ཐོད་འཛིན་པ་དང་སྦྱོར་བ། དུར་ཁྲོད་རུས་པ་དང་རིན་ཆེན་རུས་པའི་རྒྱན་ཐམས་ཅད་རྫོགས་
པར་བསྐྱེད་པའི་རང་བཞིན་གྱི་གནས་དང་དག་པའི་ཞིང་མཆོག་རྒྱ་མཚོ་ནས་ཏིལ་གོང་ཁ་ཕྱེས་པ་ལྟར་བྱོན་ནས་ཐིམ། ཞེས་སྤྱན་འདྲེན་དང་། བསྟིམ་པར་བྱའོ། །དེ་ནས་མེ་ཏོག་

༄༅། །དོར་བ་སོགས་དཀྱུས་ལྟར་རོ།། དེས་བདེ་མཆོག་གི་སྨིན་བྱེད་གྲུབ་ནས། དེ་ནས་བླ་མའི་ཚེ་ཡི་དབང་ཆོག་ནི། རྒྱལ་བ་ཐུབ་ལུགས་ལས་སོགས།
ཁྱོད་ལ་གཏད༔ ཅེས་གསུངས་པ་དེ་ཉིད་ཀྱི་སོགས། མཎྜལ་དང་། གསོལ་གདབ་ནས་བརྩམས་དཀྱུས་ལྟར། སློབ་མ་ལྷར་བསྐྱེད་ནི། སྐད་ཅིག་གི་པད་ཟླ་ཉི་མའི་སྟེང་དུ་ཚེ་དཔག་
མེད་དཀར་པོ། ཕྱག་མཉམ་བཞག་གི་སྟེང་ན་ཚེ་བུམ་བསྣམས་པ། ཞབས་རྡོ་རྗེའི་སྐྱིལ་ཀྲུང་དུ་བཞུགས་པའི་པང་དུ། ཡུམ་གོས་དཀར་མོ་དམར་མོ་མདའ་
དར་དང་ཚེ་བུམ་བསྣམས་པས་འཁྱུད་པ། ལོངས་སྤྱོད་རྫོགས་པའི་ཆས་ཐམས་ཅད་ཀླུབས་པར་གསལ་བའི། བདག་ཉིད་ཀྱང་སོགས་དཀྱུས་ལྟར་གྱིས་གྲུབ་བོ།། དེས་
ཚེ་སྒྲུབ་རྡོ་རྗེའི་ཕྲེང་བ་གྲུབ་ནས། བླ་མའི་དབང་ཆོག་ཡིད་བཞིན་ནོར་བུ་སོགས་མཎྜལ། གསོལ་གདབས་དང་། ལྷར་བསྐྱེད་ནི། སྐད་ཅིག་གི་པད་ཉི་ཟླ་བའི་སྟེང་དུ། མ་

ཧཱ་གུ་རུ་སྐུ་མདོག་དཀར་པོ། ཕྱག་མཉམ་བཞག་གི་སྟེང་ན་ཤེལ་བུམ་ནོར་བུའི་ཁ་རྒྱན་ཅན་བསྣམས་ཏེ། གྲུ་མོར་ཁ་ཊཾ་འཆང་བ། ཐེག་རིམ་རྫོགས་པའི་རྒྱན་
དང་ཆ་ལུགས་ཅན་དོར་སྟབས་སུ་བཞུགས་པར་གསལ་བའི་ལྷོ་ནུབ་རྔ་ཡབ་གླིང་ནས་མ་ཧཱ་གུ་རུ་པདྨ་འབྱུང་གནས་ལ་འཁོར་རྩ་གསུམ་རྒྱ་མཚོའི་ཚོགས་ཀྱིས་བསྐོར་
ནས་བྱོན་པར་གྱུར། ཞེས་ཚིག་བདུན་གསོལ་འདེབས་ཀྱིས་དབབ་བརྟན་པར་བྱའོ། །དེ་ནས་དཀྱུས་ལྟར་རོ།། དེས་བླ་མའི་དབང་གི་རིམ་པ་གྲུབ། དེ་ནས་ཕག་མོའི་དབང་ཆོག་ཟབ་
པའི་མཐར་ཐུག་ནི་སོགས། མཎྜལ། གསོལ་གདབ། ལན་སྦྱིན་རྣམས་སོང་ནས། མནའ་ཆུ་སྦྱིན་ཅིང་དམ་བསྒྲགས་ནི། འདི་ནི་ཁྱོད་ཀྱི་དམྱལ་བའི་ཆུ༔ དམ་ཚིག་ཉམས་ན་རྡོ་རྗེ་དམྱལ་
བར་ལྟུང་༔ བསྲུང་ན་ཚེ་གཅིག་སངས་རྒྱས་གྲུབ༔ དེ་ཕྱིར་སྙིང་ལ་ཆོངས་ཤིག་རིགས་ཀྱི་བུ༔ བཛྲ་ཡཀཱ་ཀྲོ་ཏ་ཧ་ན་ཧ་ན་ཧཱུྃ་ཕཊ༔ ཅེས་དང་ལྟར་བསྐྱེད་ནི། སྐད་

༄༅། །ཅིག་གི་པད་ཉི་རོ་ཡི་སྟེང་དུ་ཡུམ་ཕག་མོ་དམར་མོ་སྤྱི་གཙུག་ཕག་ཞལ་ཅན། གྲི་ཐོད་འཛིན་པ། གཡས་བསྐུམ་སྟབས་ཀྱིས་ཁྲོ་བོའི་ཆས་
ཐམས་ཅད་རྫོགས་པར་མེ་དཔུང་འབར་བའི་ཀློང་དུ་བརྗིད་པར་གྱུར་པའི་ཡེ་ཤེས་སེམས་དཔའ་སྒྱུ་འཕྲུལ་གྱི་རོལ་གར་ཅིར་ཡང་སྣང་ཞིང་དབྱེར་མེད་དུ་གྱུར། སྤྱན་
འདྲེན་གྱིས་དབབ། བརྟན་པར་བྱའོ། །དཀྱུས་ལྟར་རོ།། དེས་ཕག་མོའི་དབང་གི་རིམ་པ་གྲུབ་བོ། ༈ །དེ་ནས་འདིར་ཚེ་སྒྲུབ་ཀྱི་དབང་ཆོག་གཞོམས་མེད་རྡོ་རྗེའི་
རྒྱ་མདུད་ཀྱི་རིམ་པ་སྟེ། འདི་ནི་རིག་འཛིན་ཆེན་པོ་དེ་ཉིད་སྐུ་སྤུ་བོར་བཞུགས་སྐབས་སུ། ཨོ་རྒྱན་ཆེན་པོའི་གཏེར་ལུང་ལས། དཔལ་གྱི་བསམ་ཡས་དབུ་
རྩེའི་སྟེང་ཁང་ནས༔ ཡང་གསང་བླ་མེད་གནད་ཀྱི་གཏེར་ཁ་ཡོད༔ ཅེས་དང་༔ དབུ་རྩེའི་སྟེང་ཁང་འོད་སྲུང་སྐུ་རྒྱབ་དང་༔ འཕྲུལ་སྣང་སྟེང་ཁང་ནུབ་ཀྱི་

གློ་འབུར་ནསཿ ཡང་གསང་བླ་མེད་གཏེར་སྒྲོམ་རྣམས༔ རྫུ་འཕྲུལ་ཤུགས་ཀྱིས་འདོན་པར་འགྱུར༔ ཞེས་ལུང་བསྟན་པ་ལྟར། རྫུ་འཕྲུལ་གྱིས་དེར་
གཤེགས་ནས། ཨོ་རྒྱན་རིན་པོ་ཆེའི་སྐུ། གཏེར་སྒྲོམ་འཕེལ་གདུང་དམ་རྫས་བཅས་སྤྱན་དྲངས་ཏེ་ཞལ་ཕྱེས་ཤིང་བསྟན་པས་ལས་ཅན་མང་པོའི་དོན་མཛད་
དོ༑ ༑དེ་དུས་བསམ་ཡས་ཀྱི་རྒྱལ་པོ་སྐུ་ཕེབས་ཞུས་པས་ཁར་སེང་ཁམས་པ་གཏེར་སྟོན་རིག་འཛིན་བདུད་འདུལ་རྡོ་རྗེ་ནས་དབུ་རྩེའི་སྟེང་ཁང་གི་གཏེར་མང་རབ་
བཏོན་སོང་ཟེར་ཁྱོད་ཀྱིས་མི་ཆོག་པར་མ་བྱས་སམ་ཞུས་པ་ལ། ཁོ་རང་ལ་ཨོ་རྒྱན་ཆེན་པོས་གཏད་པའི་སྐལ་བ་ཡིན་པས་དེ་འདྲ་ག་ལ་ཆོག་བྱས་པས། དེར་ཚོགས་
ཐམས་ཅད་ནས་མངོན་པར་གྱུར་པའི་ཆོས་སྡེ་རིག་འཛིན་ཡོངས་འདུས་ཀྱི་ཚེ་དབང་ཟབ་མོ་སོགས། མཎྜལ་དང་། ལས་གཞུང་གི་སྐྱབས་སེམས་དང་། དཀོན་མཆོག་གསུམ་ལ་བདག་སྐྱབས་

༄༅། །མཆི། །སོགས་ཀྱིས་ཡན་བཅུ་བཏང་ནས། བཀའ་བསྒོ་ནས་དཀྱུས་ལྟར་ལ། མེ་ཏོག་མིག་དར་སྔགས་ཙམ་གྱིས་གཏད་ལ། སློབ་མ་ལྷར་བསྐྱེད་ནི། སྐད་ཅིག་ལ་པདྨ་ཉི་ཟླའི་
སྟེང་དུ། མཚོ་སྐྱེས་རྡོ་རྗེ་ཞལ་གཅིག་ཕྱག་གཉིས་པ། དཀར་ལ་དམར་བའི་མདངས་དང་ལྡན་པ། རལ་པའི་ལྕང་ལོ་ཕྱེད་ཐོར་ཚུགས་སུ་བྱས་པ་ལ་རིན་པོ་ཆེ་
དང་དར་གྱིས་བརྒྱན་པ། ཕྱེད་ཐུར་དུ་གྲོལ་བས་སྐུ་རྒྱབ་ཁེབ་པ། ལོངས་སྤྱོད་རྫོགས་པའི་ཆོས་ཐམས་ཅད་ཀྱིས་བརྒྱན་པའི། ཕྱག་གཡས་རྡོ་རྗེ་རྩེ་ལྔ་སྡིགས་
མཛུབ་བཅས་ཐུགས་ཀར་བསྣམས་པ། གཡོན་མཉམ་བཞག་གི་བྷནྡྷ་ཚེ་བུམ་བསྣམས་པ། ཞབས་གཉིས་རྒྱལ་པོ་རོལ་པའི་སྟབས་སུ་བཞུགས་པའི་པང་དུ།
ཡུམ་ཡེ་ཤེས་ཀྱི་ཌཱཀྐི་མ་ཙཎྜ་ལི་དམར་གསལ་འཛུམ་མདངས་གཟི་འོད་འབར་བ་མདའ་དར་དང་ཚེ་བུམ་བསྣམས་པ་འཁྱུད་པ། འཇའ་འོད་ཐིག་ལེ་འབར་བའི་ཀློང་

དུ་མཛེས་པར་གསལ་བའི། སྐུ་གསུམ་གྱི་ཞིང་ནས་ཡེ་ཤེས་པའི་ཚོགས་སྟོན་འཁོར་ཐམས་ཅད་འཁོར་འདས་ཚེ་དཔལ་གྱི་ངོ་བོའི་འོད་དང་འོད་ཟེར་གྱིས་འཁྱུད་པས་
བཀྲ་དཔུང་ངེར་འོད་ཐིབས་སེ་བྱོན་ནས་དབྱེར་མེད་དུ་གྱུར། སྤྱན་དྲངས་བ་བརྗོད། བརྟེན་པར་བྱ། མེ་ཏོག་དོར་བ་དང་། སྤྱན་དབྱེ་སྔགས་ཙམ་རེས་བྱ། གསང་མཚན་ནི་དཀྱུས་ལྟར་ཁ་བསྒྱུར་རོ།།
དེ་ནས་དཀྱིལ་འཁོར་བསྟན་པ་སོགས་དཀྱུས་ལྟར་གྱིས་གྲུབ་བོ།། དེས་ཚེ་སྒྲུབ་ཚྭ་བ་དམར་ཐག་གི་སྨིན་བྱེད་ཀྱི་རིམ་པ་གྲུབ་བོ། །བཀྲ་ཤིས་ནི། ཧཱུྃ་ཧྲཱིཿ ཀུན་བཟང་ཡབ་ཡུམ་སྣང་
མཐའ་ཐུགས་རྗེའི་བདག༔ པདྨ་ཐོད་ཕྲེང་ཡེ་ཤེས་མཚོ་རྒྱལ་མ༔ ཚངས་པའི་མེ་ཏོག་ཉི་མ་འོད་ཟེར་ཞབས༔ ནུས་ལྡན་རིག་འཛིན་འཇིགས་མེད་རྡོ་རྗེའི་
དཔལ༔ མཐུ་སྟོབས་རྣམ་རྒྱལ་རྡོ་རྗེ་མཐོང་གྲོལ་སོགས༔ བརྒྱུད་བཅས་རྩ་བརྒྱུད་བླ་མའི་བཀྲ་ཤིས་ཤོག༔ རིན་ཆེན་མཚོ་སྐྱེས་པདྨའི་སྡོང་པོ་ལ༔ དྲི་མེད་

༄༅།  །སྐུ་འཁྲུངས་རྫུ་འཕྲུལ་སྟོབས་དང་ལྡན༔ མཐུ་རྩལ་ཁྱད་འཕགས་སྡེ་བརྒྱད་དམ་ལ་འདོགས༔ ཡིད་བཞིན་ནོར་བུ་འགྲོ་བའི་དཔལ་དུ་
ཤར༔ པདྨ་ཐོད་ཕྲེང་རྩལ་གྱིས་བཀྲ་ཤིས་ཤོག༔ ཇི་སྙེད་རྡོ་རྗེ་མཁའ་སྤྱོད་མ༔ མཁའ་སྤྱོད་དྷ་ཀི་འཁོར་ལོས་བསྒྱུར༔ ཡེ་ཤེས་ལྔ་དང་སྐུ་ལྔའི་བདག༔
འགྲོ་ཀུན་སྐྱོབས་པའི་བཀྲ་ཤིས་ཤོག༔ རང་བྱུང་བསིལ་བའི་ཚལ་གྱི་དུར་ཁྲོད་ནས༔ བསྟན་པ་སྲུང་མཛད་ཡེ་ཤེས་ཁྲོ་བོའི་ཚོགས༔ མཁྱེན་བརྩེ་མཛད་ཕྲིན་
ཡོན་ཏན་བསམ་མི་ཁྱབ༔ བསྟན་སྲུང་དམ་ཅན་རྒྱ་མཚོའི་བཀྲ་ཤིས་ཤོག༔ ལས་དང་སྐལ་བར་ལྡན་རྣམས་ལ༔ བདེ་སྐྱིད་བསོད་ནམས་ཕུན་སུམ་ཚོགས་
སྟེར་བ༔ ནོར་ལྷ་གཏེར་བདག་རྣམས་ཀྱི་བཀྲ་ཤིས་ཤོག བཀྲ་ཤིས་དཔལ་འབྱོར་བདེ་ལེགས་བྱིན་ཕོབ་ཅིག༔ ཅེས་བསྡུས་ནས་གྲོལ་ལོ། །དེ་ནས་གོང་གི་དགོངས་པ་ཡོངས་

འདུས་ཕག་མོའི་སྐབས་ལྟར་གྱི་ཁྲུས་བསྲུང་བྱས་ཏེ། སློབ་མ་བརྒྱུད་པ་འཛིན་ངེས་ཁ་ཤས་ལ་ཕྱག་བཞིའི་དབང་ཆོག་ནི། ཀུན་སློང་བཅོས་ལ། དེ་ལ་འཕགས་མཆོག་སྤྱན་རས་གཟིགས་དབང་ཕྱུག་དེ་ཉིད་
འབྱུང་པོ་སེར་པོ་སྣ་ཡོན་པོ་འདུལ་བའི་ཕྱིར་ཡེ་ཤེས་ཀྱི་མགོན་པོ་ཕྱག་བཞི་པར་སྤྲུལ་ཏེ་རྒྱུད་སྡེ་དུ་མར་གསུངས་པ་ལས། སྙིང་ཏིག་ཆོས་ཀྱི་བཙས་སུ་ཁྲག་མཚོ་ཁོལ་
མའི་རྒྱུད་མན་ངག་ཏུ་སྡེབ་སྟེ་ཨོ་རྒྱན་ཆེན་པོས་འབྲོག་བན་ལོ་ཙཱ་ལ་བཅོལ་ཏེ། ཇི་སྐད་དུ། ཟབ་དོན་སྙིང་ཏིག་ཆ་རྐྱེན་དུ༔ ཁྲག་མཚོ་ཁོལ་མའི་རྒྱུད་ལ་བརྟེན
དཔལ་མགོན་ཡེ་ཤེས་མགོན་པོ་ཡི༔ ཞེས་གསུངས་པའི་དབང་ཆོག་སོགས། མཎྜལ་དང༌། མིག་དར་སྔགས་ཀྱིས་སྦྱིན་ལ། ཡེ་ཤེས་དབབ་པ་ནི། སྐད་ཅིག་གི་རང་ཅག་གནས་
པའི་ས་གཞི་འདི་ཀུན་ཁྲག་ཞག་གི་རྒྱ་མཚོ་རྦ་ཀློང་འཁྲུགས་པའི་དབུས་སུ་ཐོད་མཁར་འབར་བ་འཇིགས་སུ་རུང་བར་འཁོར་ལོ་སྔོན་པོ་རྩིབས་བཞི་བཞིར་གནས་པའི་

༄༅།   །སྟེང་དུ། ཉི་ཟླ་པདྨ་བམ་རོའི་གདན་གྱི་སྟེང་དུ་རྣམ་པར་ཤེས་པ་ཡེ་ཤེས་ཀྱི་མགོན་པོ་སྐུ་མདོག་མཐིང་ནག་ཞལ་གཅིག་ཕྱག་བཞི་ཞབས་
གཉིས་ཕྱེད་སྐྱིལ་གྱིས་འགྱིང་བ། ཞལ་གདངས་ཤིང་ལྗགས་འདྲིལ་བ། མཆེ་བ་རབ་ཏུ་གཙིགས་ཤིང་། སྤྱན་གསུམ་སྡང་མིག་གློག་སྟོང་འཁྱུགས་ཤིང་ཁྲོ་
གཉེར་རབ་ཏུ་བསྡུས་པ། སྨ་ར་དང་སྨིན་མ་མེ་འོད་འབར་བ། དབུ་སྐྲ་གྱེན་དུ་བརྗེས་ཤིང་ཐོད་སྐམ་ལྔ་རྩེ་བྲན་དང་བཅས་པ། ཡན་ལག་ཐམས་ཅད་ལ་སྦྲུལ་
གྱིས་བརྒྱན་ཅིང་། ཞིང་དང་གླང་ཀོའི་སྟོད་གཡོགས། སྟག་ལྤགས་ཀྱི་སྨད་དཀྲིས་མི་མགོ་ཁྲག་གི་རྒྱུན་འབབས་པ་ལྔ་བཅུའི་དོ་ཤལ། ཕྱག་དང་པོ་གཉིས་
ཀྱི་དགྲ་སྙིང་དང་ཐོད་ཁྲག ཐ་མ་གཉིས་ན་རལ་གྲི་དང་ཁ་ཊྭཱཾ་འཛིན་པ། ཡུམ་ཙ་ཏི་དབང་ཕྱུག་མ་སྐུ་མདོག་དམར་མོ། གཡས་གྲི་གུག་ཡབ་ལ་འཁྱུད་ཅིང་།

གཡོན་ཐོད་ཁྲག་སྟོབ་པ་ཁྲོ་མོའི་ཆ་ལུགས་ཐམས་ཅད་རྫོགས་པ། རྡོ་རྗེ་གད་རྒྱངས་ཆེན་པོ་བསྒྲགས་པས་སྲིད་གསུམ་གཡོ་ཞིང་དབང་དུ་བསྡུད་པ། སྤྱི་བོར་ལྕགས་
ཀྱི་བྱ་ཁྱུང་འབར་བས་དགྲ་གདོན་བགེགས་ཚོགས་ཀྱི་ཤ་ལ་ཟ་བ། དེའི་རྩིབས་བཞི་རུ། ཤར་དུ་ལས་མགོན་བྱ་རོག་གདོང་། གཡས་སུ་འབར་མ་ནག་མོ།
རྒྱབ་ཏུ་དཔལ་མགོན་སེང་གེའི་གདོང་པ་ཅན༔ གཡོན་དུ་གཟའ་བདུད་རཱ་ཧུ་ལ། དེའི་ཕྱི་རོལ་དུ་རྩིབས་བཞི་ལ། ཤར་དུ་སྒྲོལ་གིང་དཀར་པོ། ལྷོར་
བཙན་འགོང་དམར་པོ། ནུབ་ཏུ་རྡོ་རྗེ་ལེགས་པ། བྱང་དུ་གནོད་སྦྱིན་ནག་པོ། དེའི་ཕྱི་ཁྱམས་སུ་ཡེ་ཤེས་དང་ལས་ཀྱི་བསྲུང་མ་བསམ་གྱིས་མི་ཁྱབ་པས་
བསྐོར་བ། སྟེང་ན་བྱ་ནག་མང་པོ་ལྡིང་བ། བར་བར་དུ་སྟག་གཟིག་དོམ་དྲེད་ལྕེ་སྤྱང་མང་པོ་འགྲོལ་བ། གཡག་ནག་ཁྱི་ནག་རྟ་ནག་ལུག་ནག་མང་པོ་རྒྱུག་

༄༅། །པ༑ མི་ནག་དང་བུད་མེད་འོ་དོད་འབོད་པ་དང༌། སྔགས་པ་དང་རབ་བྱུང་། ཞུབས་ཅན་སོགས་སྤྲུལ་པ་མཐའ་ཡས་པར་སྣང་བར་
གྱུར་པའི་གནས་གསུམ་དང་སློབ་དཔོན་ལྷར་གསལ་བའི་གནས་གསུམ་ནས་འོད་ཟེར་འཕྲོས་པས། འོག་མིན་ཆོས་ཀྱི་དབྱིངས། རྡོ་རྗེ་གདན་དུར་ཁྲོད་ཆེན་པོ་
བསིལ་བའི་ཚལ་སོགས་ནས་དཔལ་ཡེ་ཤེས་ཀྱི་མགོན་པོ་འཁོར་བཅས་ཆར་སྤྲིན་གཏིབ་པ་ལྟར་རྔམས་པའི་ཧཱུཾ་སྒྲ་ལྡིར་བས་བྱོན་པར་གྱུར། ཅེས་སྤྱན་འདྲེན་བཏང་ནས།
སྔགས་རོལ་བཤུགས་པ་རྐང་གླིང་སོགས་ངར་ཆག་པར་བྱས་ནས། བརྟན་པར་བྱ། སྔགས་ཙམ་གྱིས་གདོང་གཡོགས་བཀྲོལ། གསོལ་གདབ་ནས་དཀྱུས་ལྟར་ལ། གཏོར་དབང་གི་མགོར། རྟེན་གཏོར་འདི་ཉིད་ཡེ་
ཤེས་ཀྱི་མགོན་པོ་གཙོ་བོར་མངོན་སུམ་དུ་བཞུགས་པའི་ཕོ་བྲང་ཆེན་པོར་གྱུར་པ་ལག་ཏུ་གཏད་པས་གང་བཅོལ་གྱི་ལས་སྒྲུབ་པར་ཁས་བླང་བར་མོས་པས། ཞེས་དཀྱུས་

ལྟར་བསྐུར་ལ། མཐར། ན་མོ། ཆོས་སྐུའི་སྟོན་པ་ཀུན་བཟང་ཡབ་ཡུམ། ལོངས་སྐུའི་སྟོན་པ་རྡོ་རྗེ་འཆང་ཆེན། སྤྲུལ་སྐུའི་སྟོན་པ་རྡོ་རྗེ་སེམས་དཔའ་སྟེ་རྒྱལ་བ་
དགོངས་བརྒྱུད། སྤྲུལ་པའི་སྐྱེས་བུ་དགའ་རབ་རྡོ་རྗེ། རིག་འཛིན་ཆེན་པོ་ཤྲཱི་སིངྷ། དབང་གི་རྒྱལ་པོ་པདྨ་འབྱུང་གནས་ཏེ་རིག་འཛིན་བརྡ་བརྒྱུད། མངའ་
བདག་ཆོས་རྒྱལ་ཡབ་སྲས། མཁར་ཆེན་ཡེ་ཤེས་མཚོ་རྒྱལ། གྲུབ་ཆེན་ཁྱེའུ་ཆུང་ལོ་ཙཱ། རིག་འཛིན་ཆེན་པོ་བདུད་འདུལ་རྡོ་རྗེ་འདུས་པ་རྩལ། རྒྱལ་སྲས་g
ནོར་བུ་ཡོངས་གྲགས། ཀུན་བཟང་ཁྱབ་བརྡལ་ལྷུན་གྲུབ། ཀུན་བཟང་ཕྲིན་ལས་རྣམ་རྒྱལ། རིག་འཛིན་རྡོ་རྗེ་དཔའ་བོ། གྲུབ་ཆེན་བརྩོན་འགྲུས་རྒྱ་མཚོ།
དྲི་མེད་ཞིང་སྐྱོང་མགོན་པོ། ཀུན་བཟང་ངེས་དོན་དབང་པོ། འཇིགས་བྲལ་ཆོས་དབྱིངས་རྡོ་རྗེ། ཀུན་མཁྱེན་ཆོས་ཀྱི་བློ་གྲོས། འཁོར་ལོའི་མགོན་པོ་རྩ་

༄༅། །བའི་བླ་མ་སྟེ་གང་ཟག་སྙན་བརྒྱུད་ཀྱི་དཔལ་ལྡན་བླ་མ་དམ་པ་རྣམས་དང་། རྒྱུད་སྡེ་བཞིའི་ཡི་དམ་དཀྱིལ་འཁོར་གྱི་ལྷ་ཚོགས་རྣམས་ཀྱིས་
བཀའ་བདེན་པ་དང༌། བདེན་པའི་མཐུས་བསྟན་སྲུང་འཁོར་དང་བཅས་པས་རིགས་ཀྱི་བུ་འདི་རྣམས་ལ་ལུས་དང་གྲིབ་མ་ལྟར་དུ་འགྲོགས་ཤིང་། འགལ་རྐྱེན་
བར་ཆད་མི་མཐུན་པའི་ཕྱོགས་ཐམས་ཅད་ལས་རྒྱལ་ཏེ་ཚེ་དང་བསོད་ནམས་ཡེ་ཤེས་ཡོན་ཏན་ཐམས་ཅད་སྤེལ་བའི་ཕྲིན་ལས་རྒྱ་ཆེན་པོ་མཛད་དུ་གསོལ། ཞེས་མེ་
ཏོག་འཐོར་ལ། དེ་ནས་གཏོར་མ་སྤྱི་བོར་བཞག་ལ་བཀའ་བསྒོ་བྱ་སྟེ། ༈ གཏོར་མའི་ཡེ་ཤེས་པ་ཁྱེད་རང་རྣམས་ལ་སིབ་ཀྱིས་ཐིམ་པར་མོས། དེས་བསྟན་སྲུང་གི་རྒྱལ་
པོ་ཕྱག་བཞི་པའི་སྨིན་བྱེད་ཀྱི་རིམ་པ་གྲུབ་སྟེ། དེ་ནས་ལས་མགོན་བྱ་རོག་གདོང་གི་བཀའ་གཏད་སྲོག་དབང་ཤིན་ཏུ་གཉན་པ་དམར་ནག་མེ་ཕྲེང་སྐུར་བ་ཡིན་

ཏེ༑ ཇི་སྐད་དུ། བདག་འདྲ་པདྨ་རྡོ་རྗེ་གཤོག་རྒོད་ངསཿ མ་འོངས་རྒྱུད་འཛིན་དོན་ཕྱིར་དུ༔ ལས་མགོན་དྲེགས་པའི་སྲོག་དབང་བསྟེན༔ འདི་ནི་
ཤིན་ཏུ་གཉན་པ་ཡིན༔ སྐལ་ལྡན་རྒྱུད་འཛིན་དམ་ལྡན་མ་གཏོགས་པ༔ མང་དུ་སྤེལ་ན་ལས་མགོན་དྲེགས་པ་ཡིསཿ རང་སྲོག་གཅོད་པར་ངེས་པས་ཙིཏྟ་
དྷ་ཐིམ་ས་མ་ཡ༔ གསེར་སྲང་བརྒྱ་ཡི་བཀའ་རྒྱ་ཡོད༔ ཅེས་གསུངས་པའི། སློབ་དཔོན་དཔལ་ཡེ་ཤེས་ཀྱི་མགོན་པོའི་སྐུར་ལྡང་ཞིང་། ཁྱེད་རང་རྣམས་
ཀྱང་གོང་ལྟར་ཡེ་ཤེས་ཀྱི་མགོན་པོ་དངོས་ཡིན་སྙམ་པའི་ང་རྒྱལ་བརྟན་པོ་དང་མ་བྲལ་བར་གྱིས་ཤིག མདུན་བསྐྱེད་ཀྱི་དཀྱིལ་འཁོར་ལས་མངོན་དུ་བྱོན་ཏེ་ཐིམ་
པའི་མོས་པ་གྱིས་ཤིག་ཅེས་དཀྱུས་ལྟར་བསྐུར་ལ། ལས་མགོན་ནག་པོ་བྱ་རོག་གི་གདོང་པ་ཅན་སོགས་འཁོར་རྣམས་ཀྱིས་ཅི་བགྱི་ཁས་བླང་སྟེ་བྲན་གྱི་ཚུལ་དུ་གཏད་

༄༅། །པར་མོས་ཤིག་ཅེས་དམིགས་པ་འབོག་གོ། ས་མ་ཡཿ དེས་ལས་མགོན་གྱི་སྲོག་གཏད་སོང་། དེ་ནས་ཞིང་སྐྱོང་སེང་གདོང་ཅན་གྱི་
སྲོག་གཏད་ནི། བསྟན་སྲུང་ཆེན་པོ་འདི་ཉིད་དོན་ལ་དཔལ་ཆེན་པོ་ལས་མ་གཡོས་ཀྱང༌། སྤྲུལ་པའི་རོལ་གར་ལྷ་ཆེན་དྲག་པོ་ཡབ་ཡུམ་གྱི་སྲས་སུ། ཕོ་སེང་
གེའི་གདོང་པ་ཅན་ནག་པོ་དང་། མོ་དམར་ནག་ཁྲག་གི་རལ་པ་ཅན་གཉིས་སུ་བྱུང་སྟེ། འཇིག་རྟེན་ཁམས་ཀྱི་དྲེགས་བྱེད་ཐམས་ཅད་ཀྱི་གཤེད་མར་གྱུར་ཏེ་དབང་
དུ་བསྡུས་ཤིང་། སྲིད་པ་གསུམ་གྱི་ཁོང་ན་ཤིན་ཏུ་གདུག་རྩུབ་ཆེ་བར་གྱུར་པ་དཔལ་ཆེན་ཧེ་རུ་ཀས་དྲེགས་པ་རང་གཟུགས་སྤྲུལ་ནས་དམ་ལ་བཏགས། གསང་
མཚན་ཡབ་ལྷ་ཆེན་དབང་ཕྱུག་དཔལ་འབར། ཡུམ་མོན་མོ་ནག་མོ་ཨེ་ཀ་ཙ་ཏིར་བཏགས་ཏེ། གསང་སྔགས་བསྟན་པ་དང་བསྟན་འཛིན་གྱི་བསྲུང་མར་བསྐོས་

རྒྱུད་སྡེ་ཡང་དུ་མར་གསུང་ཞིང་། གསང་སྔགས་ཀྱི་སྒྲུབ་གནས་ཀུན་ཉུལ་བ་ལ། ཨ་སུ་རའི་བྲག་ཕུག་ཏུ་རིག་འཛིན་ཆེན་པོ་པདྨ་འབྱུང་གནས་ལ་སྲོག་སྙིང་ཕུལ་
ཞིང་ཕྱི་རབས་རྗེས་འཇུག་སྐྱོང་བར་ཞལ་གྱིས་བཞེས། བོད་ཁམས་འདིར་ཏེ་སེ་གངས། ལ་ཕྱི་གངས། ཆུ་དབར་ཐམས་ཅད་ལ་བཞུགས་པ། ལྷ་བཙན་
དཀར་པོ་གྲགས། ལྷོ་བྲག་མཁར་ཆུ། མོན་ཁའི་བྲག ཁ་རི་གངས་ལ་བཞུགས་པར། ཁ་རིའི་གངས་བཙན་དུ་གྲགས། ཀོང་པོ་རོང༌། པདྨ་འོད།
སྦ་ལྕགས་བཱི་རྣམས་སུ་བཞུགས་པར་ཟླ་བྲལ་གར་གྱི་དབང་པོར་གྲགས་ཤིང་། གུ་རུ་སེང་གེ་སྒྲ་སྒྲོགས་བོད་དུ་བྱོན་ཚེ་གཏེར་ཁ་དུ་མའི་གཉེར་བྱང་གཏད། སྒྲུབ་
ཐབས་མང་དུ་མཛད། ཁམས་སྟག་ཚང་སེང་གེ་བསམ་འགྲུབ་ཏུ། གྲོ་ལོད་ཀྱི་སྐུར་བཞེངས་ཏེ་དམ་སྲི་ཀུན་དམ་ལ་བཏགས་པ་ན། ཞིང་སྐྱོང་ཆེན་པོ་ཡབ་

༄༅། །ཡུམ་ལས་ལ་འགྱེད་པས་ཕུང་སྟག་འུར་བ་མཇུག་སྡུམ་བཏུལ་བ་སོགས་རྣོ་མྱུར་འགྲན་ཟླ་བྲལ་ཞིང་། ཁྱད་པར་སྒྲུབ་སྐོར་འདི་ཉིད་ཤིན་ཏུ་
ཟབ་པ་ཡིན་ཏེ། ཇི་སྐད་དུ། འདི་ནི་སྙིང་པོ་ནང་གི་ཡང་སྙིང་མཆོག༔ གཏེར་གནས་གཞན་དུ་འདི་ལས་ཟབ་པ་ཡོད་རེ་ཀན༔ ཞེས་གསུང་སྟེ། བཀའ་
རྒྱ་ཅན་གྱི་ནང་གི་བསྟན་སྲུང་ཟབ་པ་འདི་ཉིད་ཀྱི་རྗེས་གནང་ནི། བདག་ཉིད་སྐད་ཅིག་གིས་དཔའ་བོ་རྟ་མགྲིན་གྱིས་སྐུར་ལམ་གྱིས་བསྐྱེད། ཁྱེད་རང་རྣམས་
ཀྱང་སྐད་ཅིག་གིས། པད་ཉི་རུ་ཏྲའི་གདན་སྟེང་དུ། གུ་རུ་རྡོ་རྗེ་དྲག་པོ་རྩལ་སེང་གེ་སྒྲ་སྒྲོགས་སྐུ་མདོག་མཐིང་ནག་བེཌཱུརྱའི་ལྷུན་པོ་ལ་ཉི་མ་འབུམ་གྱི་འོད་
ཟེར་ཕོག་པ་ལྟ་བུ། ཞལ་གདངས་ཤིང་ལྗགས་འདྲིལ་བ། མཆེ་བ་གཙིགས་པ་སྤྱན་གསུམ་དང་ལྡན་པ། གཡས་གནམ་ལྕགས་རྡོ་རྗེ་མེ་འབར་བ་ནམ་མཁའི་

དབྱིངས་སུ་འཕྱར་བས་དྲེགས་ཚོགས་དབང་དུ་སྡུད་པ། གཡོན་ལྕགས་སྡིག་མགོ་དགུ་སྡིགས་མཛུབ་བཅས་ཀྱིས་ཉམས་པའི་སྙིང་ལ་གཟིར་བ། ཞབས་དོར་
སྟབས་སུ་བསྒྲད་པས་འགྱིང་བ། སྐུ་སྟོད་ལ་སེང་གླང་གི་ལྤགས་པ་དང་སྐུ་སྨད་ལ་སྟག་གི་ལྤགས་པས་ཤམ་ཐབས་བྱས་ཤིང་། ཟབ་བེར་ལྗང་སྨུག་སེར་ཁྲ་གསོལ་
བ༑ སྦྲུལ་རིགས་ལྔ་སོགས་དུར་ཁྲོད་རོལ་པའི་ཆས་ཐམས་ཅད་ཀྱིས་བརྒྱན་པའི་སྐུར་གྱུར་པའི། དབང་གཞུང་ནས། ཧཱུྃ་ལས་གཡས་སུ་བདུད་མགོན་སོགས། ལས་
བྱེད་འགྱུར༔ ཞེས་ལས་གཞུང་བསྟན་དགྲ་ཚར་གཅོད་ནས། ཧོ་དགོངས་སུ་གསོལ་ལོ༔ བདུད་མགོན་ནག་པོ་སོགས་ནས། གཤེགས་སུ་གསོལ༔ བར་རོལ་མོ་རྐང་གླིང་བཤུགས་
པ་སོགས་ངར་ཆག་པར་བྱས་ཏེ། དེ་ལྟར་སྤྱན་དྲངས་པའི་ལྷ་ཚོགས་མདུན་གྱི་རྟེན་གཏོར་དང་དབྱེར་མ་མཆིས་པར་བཞུགས་པའི་གསང་རྫས་རྣམས་ཁྱེད་རང་རྣམས་ཀྱི་ཕྱག་

༄༅། །ཏུ་གཏད་པ་ཙམ་གྱིས་ཅི་བགྱིས་བཀའ་སྒྲུབ་པར་མོས། ཞེས་དཀྱུས་ལྟར་བཏང་ནས། མཐར་གོང་གི་ཕྱག་བཞིའི་གཏོར་དབང་གི་ཟིན་བྲིས་ཀྱི། རྟེན་གཏོར་འདི་
ཉིད་སོགས་ཤར་འདེད་ཀྱིས་བཀའ་སྒོ་འོད་ཞུ་རྫོགས་ཀྱི་བར་བཏོན་ནས་དབང་རྫས་ཡོངས་རྫོགས་སྤྱི་བོར་བཞག་གོ། དེས་ཞིང་སྐྱོང་ཆེན་པོའི་སྲོག་གཏད་གྲུབ་པ་ཡིན་ནོ། །དེ་ལྟར་ཆོས་སྐྱོང་གི་སྲོག་
གཏད་ཐོབ་ནས་བརྩམས། བླ་མ་སྤྱི་བོར་བཀུར་ཞིང་བླ་མའི་དམ་ཚིག་སྲུང༌། ཡི་དམ་རྒྱུན་དུ་བསྒོམས་ཤིང་ཏིང་ངེ་འཛིན་དང་མི་འབྲལ་བར་བྱ། ཆོས་སྐྱོང་
གི་མཚན་དང་གླེགས་བམ་སོགས་གཞན་ལ་མི་སྟོན་པར་གཞུང་བཞིན་རྫས་ཚང་བས་གསོལ་མཆོད་ལ་ནར་མར་བརྩོན་པ་དང༌། གཙང་སྦྲ་དང་ལྡན་པས་གུང་གཉིས་
ལ་བཟའ་བཏུང་གི་ཕུད་ཀྱིས་མཆོད་པ་རྣམས་མ་ཆག་པར་བྱས་ན་བར་ཆད་ཐམས་ཅད་སེལ་ནས་ཅི་བསམ་ཡིད་བཞིན་དུ་འགྲུབ་བོ། །ཞེས་མཐའ་བསྡུས་ལ། བཀྲ་ཤིས་

ནི༔ བསྒྲུབ་མཆོག་རྣལ་འབྱོར་མཆེད་ལྕམ་ལ༔ ཐུགས་རྗེའི་ཀློང་ནས་བྱིན་རླབས་ཆར་རྒྱུན་འབེབས༔ རྩ་བརྒྱུད་བླ་མ་རྣམས་ཀྱི་བཀྲ་ཤིས་ཤོག༔ དངོས་
གྲུབ་རྣམ་གཉིས་ཆར་ལྟར་འབེབས་མཛད་པའི༔ ཡི་དམ་དཀྱིལ་འཁོར་ལྷ་ཚོགས་བཀྲ་ཤིས་ཤོག༔ ཕྲིན་ལས་རྣམ་བཞི་ཐོགས་མེད་སྒྲུབ་མཛད་པའི༔ དཔའ་
 བོ་མཁའ་འགྲོ་རྣམས་ཀྱི་བཀྲ་ཤིས་ཤོག༔ བསྟན་པ་སྲུང་ཞིང་རྣལ་འབྱོར་གྲོགས་མཛད་པ༔ ཞིང་སྐྱོང་ཀུན་དགའ་གཞོན་ནུའི་བཀྲ་ཤིས་ཤོག༔ བར་ཆད་སེལ་
ཞིང་ལོངས་སྤྱོད་ཆར་བཞིན་འབེབས༔ ཡུམ་ཆེན་སེང་གེའི་གདོང་ཅན་བཀྲ་ཤིས་ཤོག༔ ཕྱི་ནང་བདུད་རིགས་བར་ཆད་སེལ་མཛད་པ༔ བཀའ་ཉན་དུག་
མཚོན་ཕོ་མོའི་བཀྲ་ཤིས་ཤོག༔ གནོད་བྱེད་དགྲ་བགེགས་མ་ལུས་སྒྲོལ་མཛད་པ༔ དྲེགས་པ་སྡེ་བརྒྱད་ཚོགས་ཀྱིས་བཀྲ་ཤིས་ཤོག༔ དགྲ་བགེགས་མཐའ་

༄༅། །དམག་རྡུལ་དུ་རློག་མཛད་པ༔ ལས་མཁན་ཕོ་ཉ་རྣམས་ཀྱི་བཀྲ་ཤིས་ཤོག༔ ཅེས་བསྡུས་ལ། ལྷག་ཆད་བརྟན་གཏོར་རྣམས་བསྔོས་ལ། བྲོ་བརྡུང་། མཆོད་
བསྟོད། བཟོད་གསོལ། དཀྱིལ་འཁོར་གྱི་ལྷ་ཚོགས་རྟེན་ལ་བསྟིམ་པའམ། གཤེགས་གསོལ་སོགས་ཞིང་སྐྱོང་ལྟར་ལ། རྩ་བ་གསུམ་གྱི་དཀྱིལ་འཁོར་གྱི་ལྷ་ཚོགས་དང་ཞེས་པ་ཙམ་རེས་ཚིག་ཕྲད་བསྒྱུར་དམིགས་པ་སྤྱི་ལ་ཁྱབ་པས་
བསྡུ་བར་བྱའོ། །ཉིན་བཞི་པའི་རིམ་པའོ། ༈ །དེ་ནས་ཕུར་པའི་དབང་གི་བཅའ་ཤོམས་ནི། དཀྱིལ་འཁོར་རས་བྲིས་བཏིང་སྟེ། མ་འབྱོར་ན་ཚོམ་བུ་ལྷ་གྲངས་དང་མཉམ་པར་དགོད་ལ། དབུས་ཀྱི་མལ་ཁར་
བུམ་པ་མགུལ་ཆིངས་མཐིང་ཀ་ཅན་དེ་བཞིན་ཤར་དུ་དཀར་པོ་ཅན། ལྷོ་སེར་པོ། ནུབ་ཏུ་དམར་པོ། བྱང་དུ་ལྗང་གུ་ཅན་རྣམས་བཤམས། དེའི་མདུན་དྲུང་དུ་བྷནྡྷ་རེ་རེ་ཨ་མྲི་ཏས་བཀང་། དེའི་གཡས་གཡོན་གང་བདེར། དབུས་
སུ་འཁོར་ལོ། ཤར་དུ་རྡོ་རྗེ། ལྷོར་པདྨ། ནུབ་ཏུ་དཔལ་བེའུ བྱང་དུ་རྒྱ་གྲམ་བཀོད། དབུས་སུ་གཙོ་བོའི་སྐུ། ཕྱོགས་བཞིར་ཀཱི་ལ་ཡ་བཞིའི་སྐུ། གཙོ་བོའི་ཕྱག་མཚན། དེའི་ལྷོར་གསང་དབང་གི་བྷནྡྷ། སྒྲུབ་ཡིག

རྡོ་རྗེ་ཁ་ཊྭཱཾ་ཙཀླི། དེ་རྒྱབ་ཁྲོ་བཅུའི་ཙཀཱི་ཕྱོགས་མ་འཆོལ་བར་བཀོད། དེའི་གཡས་གཡོན་ཟ་བྱེད་རེ་དང་། གསོད་བྱེད་རེ་བཀོད། དེའི་མདུན་དུ་སྔགས་འཁོར་ཙཀླི་དང་ཕྲེང་བ། དཔལ་ཆས། དེའི་ནུབ་ཏུ་རིག་ཙཀ བྱང་
དུ་དཔལ་གཏོར་སྐུ་ཙཀ་གདུགས་བཅས་དེའི་རྒྱབ་ཏུ་གང་བདེར། དབུ་རྒྱན་དང་སྒྲུབ་ཡིག་ཚེ་གཏོར། ཕྱྭ་གཡང་གི་རྫས་རྣམས་བཀོད། དེའི་ཕྱོགས་གང་བདེར་མ་ལྷ་མཆེད་ལྔར་འབྲུ་ཚོམ་སྟེང་བུམ་པ། མདུན་དུ་བདུད་རྩི། གཡས་
སུ་མ་ལྷའི་གཏོར་མ། གཡོན་དུ་བྱིས་པ་ལྷ་ལྔའི་གཏོར་མ། རྒྱབ་ཏུ་ཙཀཱི། དེའི་རྒྱབ་ཏུ་བསྲུང་མདའ། གང་བདེར་བསྲུང་སྐུད་དང་། བསྲུང་མར་བཀོད་དོ། །དེའི་བྱང་ངོས་སུ་སྟེགས་ལ། ཕུར་སྒྲོམ་སའམ་ཤིང་སོགས་ལས་
བྱས་པའི། དབུས་ཀྱི་ལྟེ་བ་ཟླུམ་པོ་དང༌། དེ་ལས་དམའ་བའི་རྩིབས་བརྒྱད། དེ་ལས་དམའ་བའི་རྩིབས་བཅུ་རྣམས་མུ་ཁྱུད་བཅས། དབུས་ཀྱི་ལྟེ་བའི་སྟེང་གྲུ་གསུམ་མཐིང་ནག དེའི་དབུས་སུ་གྲུ་གསུམ་མཐིང་ནག མདུན་
དུ་གྲུ་གསུམ་གྱིས་བཅད་ཁ་དང་། རྒྱབ་ཏུ་ཟུར་དོད་པར། ཕྱི་ནང་གཉིས་ཀ་བུ། ཕྱི་མའི་སྟེང་གི་ཕྱོགས་རེར་ཟླ་གམ་དམར་ནག་བདུན་རེ་བྱས་ལ། དབུས་ཀྱི་གྲུ་གསུམ་དབུས་སུ་གཙོ་ཕུར། དེའི་དྲུང་དུ་ལས་ཕུར་རམ་གསོད་ཕུར།

༄༅། །དེའི་ཕྱི་རོལ་ཟླ་གམ་ཉེར་གཅིག་སྟེང་། སྲས་མཆོག་ཕུར་པ་ཉེར་གཅིག་འཁོར་ལོ་རྩིབས་བརྒྱད་ཀྱི་ཕྱོགས་བཞིར་ཀྲོ་ཏ་བཞིའི་ཕུར་པ་མཚམས་བཞིར་ཀཱི་ལ་བཞིའི་ཕུར་པ། དེ་རྒྱབ་རྩིབས་བཅུའི་དབུས་སུ་
ཁྲོ་བཅུའི་ཕུར་པ། རང་རང་གི་གཡས་གཡོན་དུ་ཟ་གསོད་ཕུར་པ་གཉིས་རེ། དེའི་རྒྱབ་ཏུ་དེ་ལས་དམའ་བའི་གྲུ་བཞིའི་སྟེང་དུ་སྒོ་ཕུར་བཞི། དེ་རྒྱབ་ནས་ཕུར་བསྲུང་བཅུ་གཉིས། དགེ་བསྙེན་ཉེར་གཅིག གིང་བཞི། དབང་
མོ་ཉེར་བརྒྱད་རྣམས་ཕུར་པ་དངོས་སམ་གཙང་རྭ་བསྐོར་ལ། {ཕུར་པ་བརྒྱ་དང་༡་མ་འཛོམ་ན་ཕུར་པ་༦༥ རྩང་༦༥།} དེའི་སྟེགས་ཀྱི་གདོང་ལ། གྲུ་གསུམ་དམར་མཐིང་སྤེལ་བའི་ཚོན་འགྱེད་དོ། །དེའི་མཐར་སྨན་རཀ་གཏོར་མ་དང་དྲག་པོའི་མཆོད་
པ་སྐོར་རོ། །དེ་གཉིས་ནི། རྩ་བའི་དཀྱིལ་འཁོར་དང་། ཕུར་པར་རྫས་ཀྱི་དཀྱིལ་འཁོར་ཞེས་དབྱེ་བ་མཛད་པ་ལྟར་སྨོས་པའོ། །རྩ་བའི་དཀྱིལ་འཁོར་གྱི་བྱང་ངམ་བྱང་ཤར་མཚམས་སུ་རྒབ་སྐོར་གྱི་རྒྱབ་ཙམ་དུ་ལས་བུམ་བཞག རྫས་
དཀྱིལ་གྱི་བྱུང་དུ། དགྲ་ལིང་། གདབ་ཕུར། བྱ་འུག་གི་སྒོ། ལྕགས་ཀྱུ་སོགས་མཚོན་ཆས། ཐུན་ཆས། དབྱེ་རྫས། གུ་གུལ། གསེར་སྐྱེམས། འོ་མཚོ། ཁྲག་མཚོ་རྣམས། བདག་བསྐྱེད་མཆོད་པའི་ཆོས་སྲུང་
མཛེས་རྒྱན། །

གི་གྲལ་དུ་སྨུག་རང་གཉིས་གཞུང་ལྟར་བཅས་ལ་བཤམས་པར་བྱའོ། །དེ་ནས་ཇི་ལྟར་སྒྲུབ་པ་ནི། ཕུར་པའི་སྒྲུབ་གཞུང་མཐོང་རྒྱུད་ལྟར། བྱིན་རླབས་དང་། སྐྱབས་སེམས། གཞི་བགེགས་གཏོར་མ། བཀའ་བསྒོ་ནས་བརྩམས་
དཀྱུས་ལྟར་ལ། བྱིན་འབེབས་མྱུར་མགྱོགས་འོད་འཕྲོ་སྦྱར། དབང་བསྐུར་གྱི་གོང་དུ་བུམ་བསྐྱེད་བཏགས་པས། མདུན་བསྐྱེད་གསང་སྒྲུབ་ནས། ཧཱུྃ་ཧྲཱིཿ བརྡལ་ཁྱབ་པགས་པས་སོགས། ཐིམ་པར་
གྱུར༔ ཞེས་དབང་བསྐུར་ནས་ལས་གཞུང་གི་བསྟོད་པ་རྫོགས་བར། ཛབ་བསྐུལ་དང༌། གསང་སྒྲུབ་ནས། གཙོ་བོའི་ཐུགས་ཀར་སོགས་ཀྱིས་བདག་མདུན་བསྐྱེད་ལ་དམིགས་ཏེ། བཟླས་པ་བཏང་། ཛཿཧཱུྃ་ལ
བཏགས་པའི་སྒྲུབ་པ་བརྒྱ་རྩ། ཀྲོ་ཏ་རིགས་བཞིའི་བཟླས་པ་ཉེར་ལྔ་རེ། ཨོཾ་བཛྲ་ཀཱི་ལི་ཀི་ལ་ཡ་ཛཿཧཱུྃ་བཾ་ཧོ༔ སུ་རུ་སུ་རུ། མུ་རུ་མུ་རུ། ཛྭ་ལ་ཛྭ་ལ། མ་ཐ་མ་ཐ། དྷ་ཏི་
མ་མ་ཀརྨ་ཨི་དཾ་མ་ཏཾ་ཉ་ཀ་ར་ཛ་ཡེ་བི་ཛ་ཡེ། ཨ་ཙི་ཏེ་ཨ་པ་ར་ཙི་ཏེ་མ་ར་སེ་ན་པྲ་མརྟ་ན་ཡེ་སརྦ་བིགྣཾ་བཾ་ཧཱུྃ་ཕཊ༔ ཅེས་པ་འདི་གཙོ་འཁོར་ཡོངས་རྫོགས་ཀྱི་གཞི་སྙིང་ཆིག་དྲིལ་སྤུ་གྲི་

༄༅། །མ་དང་འདྲེས་མར་རིག་འཛིན་འཇིགས་མེད་གླིང་པས་གསུངས་པ་དང་། ཀ་ཐོག་པ་ཆེན་པོ་ཤེས་རབ་སེང་གེའི་ལྷ་ནག་བསྙེན་ཡིག་ཤིན་ཏུ་ཉེ་བས་འདི་བརྒྱ་རྩ་བཏང་ནས་ལེགས་ཆ་ཆེ་བར་གྱུར་སྙམ། དེ་
ནས་བུམ་ཛཔ་བཏགས་པས་བཟླས་པའི་འགྲོས་དེ་བཞིན་ལ་ལྕོགས་ཚད་དུ་བཟླས། མཐར་བསྙེན་བསྟོད་ཕྱག་རྒྱུན་ལྟར་ལ། གསང་སྒྲུབ་བསྟོད་པས་བསྟོད། མཐར་བུམ་ལྷར་མཆོད་ཡོན་ཕུལ་ནས་འོད་ཞུ་བྱ། དེ་ནས་མ་ལྷའི་མཆོད་
ཕྲེང་གཞུང་ལྟར་བཏང་ལ་བཟླས་པ་བརྒྱ་རྩ། བུམ་ཛཔ་བཏགས་ལ་ཅི་འགྲུབ། མཐར་སྔགས་མཆོད་དང་། བསྟོད་པ་བྱ། འོད་ཞུ་བྱའོ། །བདུད་རྩི་འཁྱིལ་པའི་ལས་བུམ་སྒྲུབ། ཚོགས་བསྐང་ཕྱག་ལེན་ལྟར་ལ། ལྷག་མའི་
མགོར་བཞག་ནས་སྨུག་རང་གཉིས་ཕྱག་རྒྱུན་ལྟར་སྡེབས་ཏེ་བཏང་བར་བྱའོ། །དེ་ནས་བདག་དབང་བླང་བའོ། །དེ་ནས་བསྐུར་ཚུལ་ནི། སྒོ་དྲུང་དུ་སློབ་དཔོན་ཁྲིའུར་བཞུགས་པའི་མདུན། ལས་བུམ་ཌཱ་མ་རུ། རྡོར་དྲིལ། ནས་
བཟེད། ཐུན་བཟེད་དང་། བགེགས་གཏོར། བདུག་རྫས་ཀྱང་ཉེ་ལོགས་སུ་བསགས་ཏེ་ཐོག་མར་ཁྲུས་བྱ། དེ་ནས་སྒོ་ཞུས། ལན་སྦྱིན། དཀྱུས་ལྟར་ལ། བགེགས་གཏོར་བྱིན་རླབས་ནི། རང་ཉིད་སྐད་ཅིག་

གི་དཔལ་ཆེན་པོ་སྐུ་མདོག་མཐིང་ནག་མཐིང་དཀར་དམར་བའི་ཞལ་གསུམ། ཕྱག་དྲུག་གི གཡས་ཀྱི་གཉིས་ན་རྡོ་རྗེ་རྩེ་དགུ་རྩེ་ལྔ། གཡོན་གཉིས་ན་མེ་
དཔུང་ཁ་ཊཾ། མཐའ་གཉིས་རི་རབ་ཕུར་བུ་འདྲིལ་བ། ཉི་མ་འབུམ་གྱི་གཟི་བྱིན་ཅན། གར་དགུའི་ཉམས་ཀྱིས་སྒེག་ཅིང་། དུར་ཁྲོད་རོལ་པའི་ཆས་ཀྱིས་
བརྒྱན་པ། ཡུམ་འཁོར་ལོ་རྒྱས་འདེབས་མ་དང་མཉམ་པར་སྦྱོར་བའི་སྐུར་གྱུར། དེ་ལྟར་གསལ་བའི་ཐུགས་ཀ་ནས་འོད་ཟེར་འཕྲོས་པས་བགེགས་དང་ལོག
འདྲེན་གྱི་ཚོགས་ཐམས་ཅད་འདུས་པར་གྱུར། བཛྲ་ཨཾ་གུ་ཤ་ཛ༔ ཨ་མྲྀ་ཏས་བསངས། སྭ་བྷ་ཝས་སྦྱངས། གཏོར་སྣོད་རིན་པོ་ཆེ་ལས་གྲུབ་པ་རྒྱ་ཚད་མེད་པའི་
ནང་དུ། གཏོར་མ་ལོངས་སྤྱོད་ཀྱི་ཕུང་པོ་གང་འདོད་ཀྱི་གཏེར་ཆེན་པོར་གྱུར། ཨོཾ་ཨཱཿཧཱུྃ་གིས་བརླབ་སྟེ། ནམ་མཛོད་སྔགས་ལ་གྲིཉྩས་བཏགས་པས་བསྔོས་ལ། རང་གཞུང་གི་བཀའ་བསྒོ་

༄༅། །བཏང༌། བདེན་སྟོབས་ཀྱི་བསྐྲད་པ་ནི། ན་མོ། དཀོན་མཆོག་གསུམ་གྱི་བཀའ་བདེན་པ་དང་། ལྷག་པའི་ལྷ་དཔལ་ཆེན་པོ་རྡོ་རྗེ་གཞོན་ནུའི་
དཀྱིལ་འཁོར་གྱི་ལྷ་ཚོགས་རྣམས་ཀྱི་བཀའ་བདེན་པ་དང་། ཕུར་བསྲུང་དམ་ཅན་རྒྱ་མཚོའི་བཀའ་སྡོད་བྲན་གཡོག་སྤྲུལ་པ་ཡང་སྤྲུལ་གྱི་ཚོགས་དང་བཅས་པ་རྣམས་
ཀྱི་བཀའ་བདེན་པ་དང༌། ལྷ་སྔགས་ཏིང་ངེ་འཛིན་ཆོས་ཉིད་ཆོས་ཅན་རྒྱུ་འབྲས་བསླུ་མེད་ཀྱི་བདེན་པ་དང་། བདེན་པའི་མཐུས། ས་ཡི་ཕྱོགས་འདིར་གསང་
བ་ཟབ་མོའི་ལྟ་སྤྱོད་ལ་ཉན་པ་དང༌། ལྟ་བར་མི་དབང་ཞིང་། མི་དགེ་རྒྱུ་མཐུན་གྱི་བསམ་སྦྱོར་ལོག་པ་ཅན་གྱི། གདུག་བྱེད་གང་སུ་ཡང་རུང་བ་འདིར་མ་
གནས་པར་གཞན་དུ་དེངས་ཤིག གལ་ཏེ་མི་འགྲོ་ན། རྡོ་རྗེ་སྲིན་པོ་རབ་ཏུ་ཁྲོས་པའི་ཡེ་ཤེས་ཀྱི་སྣང་བའི་མཚོན་ཆ་དང་ཁྲོ་བོ་འཆོལ་བའི་ཚོགས་སྤྲོས་པས་ལུས་

སེམས་བརླག་པར་འགྱུར་ཏ་རེ། ཞེས་དྲག་སྔགས་དང་རོལ་མོ་ཐུན་བྲབ་གུ་གུལ་བདུག་ལ། སློབ་མ་རྣམས་ནང་དུ་འཇུག་སྟེ། ལས་གཞུང་གི་མཚམས་བཅད་བཏང་ལ། ཞེས་བརྗོད་པས་ཕྱོགས་མཚམས་
ཐམས་ཅད་མཚོན་ཆ་སྣ་ཚོགས་པའི་སྤྲིན་དུ་འཕྲོ་ཞིང་། དེའི་རྩེ་ནས་ཡེ་ཤེས་ཀྱི་མེ་རབ་ཏུ་འབར་བར་གྱུར་པའི་ནང་དུ། རྡོ་རྗེ་ཕུར་བུའི་འཕྲོ་འདུས་ཁྱབ་པ།
དེའི་ནང་དུ་ཁྲོ་ཚོགས་རྒྱ་མཚོ་སྐར་ལྟར་འཁྲུགས་ཤིང་། ཕུར་བུ་འབར་བས་འདེབས་པ། ཡང་སྤྲུལ་ལྕགས་སྡིག་ནག་པོ་ཉི་རྡུལ་ལྟར་འཕྲོ་བར་གྱུར་པས། གདོན་
བགེགས་འབྱུང་པོས་གླགས་ལྟ་བའི་སྐབས་བྲལ་བ་ཞིག་ཏུ་གྱུར། དེ་ཡང་བྱང་ཆུབ་སྙིང་པོ་ལ་གནས་ཀྱི་བར་དུ་རྒྱལ་བ་རྣམས་ཀྱིས་རབ་ཏུ་གནས་པར་མཛད་པར་
གྱུར། སུ་པྲ་སོགས་ཀྱིས་མེ་ཏོག་འཐོར་ལ། ཆོས་བཤད། ཀུན་སློང་བཅོས་ཏེ། དེ་ཡང་སྔགས་རྙིང་མ་འདི་ལ་རྒྱུད་སྡེ་དང་། སྒྲུབ་སྡེ་གཉིས་སུ་བྱུང་བའི། སྒྲུབ་སྡེ་ལ་

༄༅། །གཏོགས་ཤིང་། དེ་ལའང་བཀའ་གཏེར་གཉིས་ལས་འདི་ཉིད་གཏེར་མ་ཡིན་ཅིང་། སྔོན་ཚེ་ཀུན་བཟང་ཆེ་མཆོག་ཧེ་རུ་ཀས། རང་
ཉིད་ཚོམ་བུའི་དཀྱིལ་འཁོར་དུ་སྣང་བས་རྒྱུད་སྡེ་དཔག་མེད་གསུང་ཞིང་། ཁྱད་པར་དཔལ་ཆེན་པོ་རྡོ་རྗེ་གཞོན་ནུའི་ཕུར་པ་ཕྲིན་ལས་ཀྱི་རྒྱུད་སྡེ་མཐའ་ཡས་པར་
གསུང་པ་དག རིག་འཛིན་རྡོ་རྗེ་ཆོས་ཀྱི་བཀའི་བསྡུ་བ་མཛད་དེ་གླེགས་བམ་ལ་བཀོད་དེ། མཁའ་འགྲོ་མ་ལས་ཀྱི་དབང་མོ་ཆེ་ལ་གཏད་པ། མཆོད་རྟེན་
ཆེན་པོ་བདེ་བྱེད་བརྩེགས་པར་གཏེར་དུ་སྦས་པ། ནམ་ཞིག་དུས་ལ་བབ་ཚེ་གྲུབ་པའི་སློབ་དཔོན་ཆེན་པོ་བརྒྱད་ཀྱི་དགོངས་པས་གཟིར་བ་ན་བཀའ་བྱེ་བྲག་གི་སྒྲོམ་
བུ་རྣམས་སློབ་དཔོན་བརྒྱད་ལ་གཏད། སློབ་དཔོན་རིན་པོ་ཆེས་བདེ་གཤེགས་སྤྱི་འདུས་ཀྱི་སྒྲོམ་བུ་བཞེས་ཤིང་། ཕྱིས་གྲུབ་ཆེན་བརྒྱད་ཀྱི་དགོངས་བཅུད་ཐམས་

ཅད་དབང་གི་སློབ་དཔོན་པདྨ་འབྱུང་གནས་ལ་ཆུ་བོ་གཅིག་འདྲེས་སུ་གྱུར་ཏེ། བོད་དུ་བཀའ་བབ་ཀྱི་རྗེ་འབངས་བརྒྱད་ལ་སྨིན་གྲོལ་གྱི་ཆུ་བོ་དབབ་པར་མཛད་ཅིང་།
ཁྱད་པར་དུ་བལ་ཡུལ་ཡང་ལེ་ཤོད་དུ། ཡང་དག་མར་མེ་དགུའི་དཀྱིལ་འཁོར་ཞལ་ཕྱེས་པ་ན། བལ་བོད་ཀྱི་ལྷ་འདྲེ་ཀུན་གྱིས་ཐོ་འཚམས་པས། སླར་ཡང་
རྒྱ་གར་ནས་ཕུར་པའི་ཏནྟྲ་མང་དུ་སྤྱན་དྲངས་པ་ཙམ་གྱིས་ཞི་བར་གྱུར་ཅིང་། དམ་ཅན་མ་མོ་བཅུ་གཉིས་སོགས་དྲེགས་པ་མང་པོ་དམ་ལ་བཏགས་ཤིང་བསྲུང་མར་
བརྐོས། ཡང་དག་ཚོང་པ་འདྲ་ལ། ཕུར་པ་སྐྱེལ་མར་འདྲ། མཆོག་སྒྲུབ་པ་ལ་ཟབ་རུང་། ཕུར་པ་མེད་ན་བར་ཆད་མི་སེལ་བའི་དགོངས་པས། མོན་
ཁ་ནེ་རིང་སེང་གེའི་རྫོང་དུ། མ་གཅིག་མཚོ་རྒྱལ་དང༌། འབྲོག་བན་ཆེན་པོ་སོགས་སྐལ་ལྡན་ལས་ཅན་གྱི་འཁོར་ལ། དཔལ་ཆེན་ཕུར་པའི་དཀྱིལ་འཁོར་

༄༅།  །ནམ་མཁའ་ཁྱབ་པར་སྤྲུལ་ཏེ་དབང་བསྐུར་རྒྱུད་བཤད་མན་ངག་བསྟན་ནས། མ་འོངས་བོད་ཁམས་མཐའ་དམག་གིས་འཇོམས་པའི་ཚེ་
ན་འཇོམས་བྱེད་ཀྱི་གཉན་པོ་ཐུན་མོང་མ་ཡིན་པར་འགྱུར་བའི་སྨོན་ལམ་གྱི་གཟེར་བཏབ་སྟེ། འབྲོག་བན་ལོ་ཙཱ་ལ་གཏད་ཅིང་སྤང་རི་ཤེལ་གྱི་ཡངས་སྒྲོམ་དུ་སྦས་
པར་བསྲུང་མ་སྨུག་ནག་འོད་འཕྲོ་དང་། རང་བྱུང་རྒྱལ་མོ་ལ་བཅོལ་བར་མཛད་དོ། །ཇི་སྐད་དུ། ཁྲོ་བོའི་རིགས་ནི་བརྗོད་ཀྱིས་མི་ལང་ཡང་༔ སྙིགས་
དུས་དམ་སྲི་མཐའ་དམག་འདུལ་བ་ཡི༔ ཁྲོ་མཆོག་རྡོ་རྗེ་གཞོན་ནུ་འགྲན་ཟླ་བྲལ༔ ཞེས་དང༌། ཡང་། བདག་འདྲ་པདྨ་རྡོ་རྗེ་གཤོག་རྒོད་ཀྱིས༔ བོད་
ཡུལ་ཁ་བའི་རི་ཡི་ལྗོངས་ངོས་སུ༔ ཕུར་པའི་འགྱུར་བྱང་བཞི་བཅུ་ཙམ་ཞིག་སྦས༔ ཀུན་གྱི་སྙིང་པོ་སྙིང་བཅུད་དམ་པ་འདི༔ ད་ལྟ་སྤེལ་བའི་གནས་མེད་

རཏྣའི་སར༔ འཇིགས་མེད་གཏེར་སྦོས་མ་འོངས་དུས་ཀྱི་མཐར༔ སྒོ་བཞིའི་དམ་སྲི་མཐའ་དམག་ལྷུད་ཉེ་དུས ང་སྤྲུལ་ནུས་ལྡན་རྡོ་རྗེས་འདི་རྙེད་ནས
སྟོད་ཧོར་གདུག་པའི་དམག་དཔུང་བཟློག་པ་དང་༔ བོད་ཁམས་ཉི་ཞུར་ཙམ་ཞིག་བདེ་བར་འགྱུར༔ ཞེས་དང་། གཏེར་སྟོན་གྲུ་གུ་ཡང་དབང་གི་ལུང་བྱང་
ལས། དུས་ངན་ཐ་མ་བསྟན་པ་མར་འགྲིབ་དུསཿ བོད་ཁམས་བདེ་བ་མཐའ་མིའི་དཔུང་གིས་འཇོམས༔ རི་བོ་རེ་ལ་སྔར་མེད་བཙན་རྫོང་བརྩེགས༔ དེ་
ཚེ་སངས་རྒྱས་ནུས་ལྡན་རྡོ་རྗེ་ནི༔ ཤར་གྱི་ཕྱོགས་ནས་བདུད་འདུལ་རྡོ་རྗེ་ཡིསཿ གངས་ཅན་བདེ་བའི་བྱ་བཞག་སྣ་ཚོགས་འགྲུབ༔ ཅེས་གསུངས་པ་ལྟར།
སྤུ་རི་ཤེལ་སྒྲོམ་ནས་རྟེན་འབྲེལ་གྱི་གནད་མ་འཆུགས་པར། གཏེར་གྱི་སྒྲོམ་བུ་དང༌། གུ་རུའི་ཆོས་སྨན་ཡེ་ཤེས་མཚོ་རྒྱལ་གྱི་ཤངས་མཚལ། གནུབས་སངས་

༄༅། །རྒྱས་ཡེ་ཤེས་ཀྱི་དབུ་སྐྲ་སོགས་བསམ་གྱིས་མི་ཁྱབ་པ་སྤྱན་དྲངས་ཏེ། ལོ་བཅུ་བདུན་ལ་གསང་རྒྱ་གདམས་ཏེ། ཤོག་སེར་ལས་ཞལ་
བཤུས་ནས་བཀའ་བབ་ཆོས་ཀྱི་བདག་པོ་རྣམས་ལ་རིམ་པར་སྤྱད་ཅིང་སྨིན་གྲོལ་ཐ་དག་བཙལ་བར་མཛད་པ་དེ་ལྟ་བུའི་ཕུར་པ་གནམ་ལྕགས་སྤུ་གྲིའི་དབང་ཆོག་ཟབ་
མོ་ཞུ་བའི་སོགས་མཎྜལ་དང་། གསོལ་གདབ་ནི། ཨེ་མ༔ བླ་མ་རྩ་གསུམ་མ་ལུས་འདུས་པའི་སྐུ༔ བདག་སོགས་འགྲོ་རྣམས་འཁོར་བ་ལས་སྒྲོལ་དང་༔ བླ་མེད་
བྱང་ཆུབ་ལམ་ལ་འགོད་པའི་ཕྱིར༔ འགྲོ་བའི་དོན་དུ་བསྐུལ་ཞིང་གསོལ་བ་འདེབས༔ ཐུགས་རྗེ་ཆེན་པོའི་བརྩེ་བས་བཟུང་དུ་གསོལ༔ བླ་མས། ཀྱེ་མ༔
སྐལ་ལྡན་བུ་རྣམས་ཚུར་གསོན་དང་༔ སྲིད་མཚོ་སྡུག་བསྔལ་མཐོང་ཙ་ན༔ རྣམ་དག་བྱང་ཆུབ་སེམས་སྦྱོང་དགོས༔ སྐྱབས་སུ་འགྲོ་ཞིང་སེམས་བསྐྱེད་སྡོམ་

བཟུང་ནས༔ སྡོམ་པ་གསུམ་ལ་ལེགས་པར་བརྟན་བྱས་སམ༔ སྔོན་ཆད་མ་སྦྱིན་བདག་གི་སྦྱིན༔ ཡང་འདི་སྐད་ཞུ། ཨེ་མ༔ བླ་མ་སངས་རྒྱས་སྐྱབས་མཆོག་
དམ་པའི་ཆོས༔ ཐེག་པའི་འཇུག་སྒོ་རིམ་བཞིན་དུ༔ བདག་ཅག་རྣམས་ལ་ལེགས་གནང་སྒྲུབ་ལ་སྤྲོ༔ ཐུགས་རྗེ་བརྩེ་བ་ཆེན་པོས་བཟུང་དུ་གསོལ༔ ཞེས་
གསོལ་བ་གདབ་པས། ཁྱེད་རང་རྣམས་ཀྱི་མདུན་གྱི་ནམ་མཁར་དཔལ་ལྡན་བླ་མའི་སྒྱུ་འཕྲུལ་ལས་ཤར་བའི་དཔལ་ཆེན་པོ་བཛྲ་ཀུ་མ་རའི་རྟེན་དང་བརྟེན་པའི་དཀྱིལ་
འཁོར་བླ་མ་རིག་འཛིན་གྱི་ཚོགས་དང་བཅས་པ་མངོན་སུམ་བཞུགས་པའི་དྲུང་དུ་སྒོ་གསུམ་འཇུག་པ་གཅིག་པས་བསགས་སྦྱངས་སྤེལ་བ་འདི་ལྟར་རྗེས་ཟློས་གྱིས་ཤིག་
པས། རྡོ་རྗེ་སློབ་དཔོན་སངས་རྒྱས་དཔལ། སོགས་དང་། སླར་ཡང་ཁྱད་པར་གྱི་མཆོག་གསུམ་རྩ་བ་གསུམ་གྱི་དཀྱིལ་འཁོར་ལ་བྱང་ཆུབ་ཀྱི་བར་དུ་སྐྱབས་སུ་

༄༅། །བཅའ་བའི་འདུན་པས་འདིའི་རྗེས་ཟློས། ན་མོ༔ བླ་མ་རིག་འཛིན་ཡི་དམ་ལྷ༔ སངས་རྒྱས་ཆོས་མཆོག་འཕགས་པའི་དགེ་འདུན་
ལ༔ འདི་བཟུང་བྱང་ཆུབ་སྙིང་པོ་མ་ཐོབ་བརཿ བདག་ནི་གུས་པས་ཕྱག་འཚལ་སྐྱབས་སུ་མཆི༔ ཞེས་དང་། མཁའ་ཁྱབ་ཀྱི་འགྲོ་བ་མ་ལུས་པ་སྐུ་གསུམ་གྱི་
གོ་འཕང་ལ་འགོད་ཕྱིར་དཔལ་ཆེན་པོ་རྡོ་རྗེ་གཞོན་ནུའི་རིམ་གཉིས་ལ་འཇུག་སྟེ། སྒྲོལ་བྱེད་ཁྱད་པར་བ་ཐམས་ཅད་དང་དུ་བླང་སྙམ་པས། བདག་གིས་འགྲོ་
བ་ཀུན་དོན་དུ༔ དཔལ་ཆེན་ལྷ་ཚོགས་སྒྲུབ་ནས་ནི༔ དྲག་པོས་དགྲ་བགེགས་ཚར་གཅོད་ནས༔ སྐུ་གསུམ་ཐོབ་པར་སེམས་བསྐྱེད་དོ༔ ཞེས་དང་། ཕྱི་ནང་
གསང་བ་ཁྱད་པར་གྱི་དམ་ཚིག་གི་གནས་མ་ལུས་པ། སྔོན་གྱི་རིག་འཛིན་ཆེན་པོ་རྣམས་ཀྱི་ཇི་ལྟར་བསྲུང་བ་བཞིན་དུ་བདག་གིས་ཀྱང་བསྲུང་བར་བགྱིའོ་སྙམ་པས་

ཡིད་འདུན་ཤུགས་དྲག་པོས། ཇི་ལྟར་སྔོན་གྱི་རྒྱལ་བ་སྲས་བཅས་དང༌། །རིག་འཛིན་མཁའ་འགྲོ་རྒྱ་མཚོའི་ཚོགས་རྣམས་ཀྱིས། །ཕྱི་ནང་གསང་བ་མཆོག་
གི་དམ་ཚིག་དང༌། །སྡོམ་པ་རྒྱ་མཚོ་མཐའ་ཡས་བཟུང་བ་ལྟར། །དེང་ནས་བདག་ཀྱང་ལམ་ཆེན་དེར་ཞུགས་ཏེ། །འགྲོ་ལ་ཕན་ཕྱིར་དེ་དག་བཟུང་བར་བགྱི། །
ཞེས་དམ་ཆུ་ནས་དཀྱུས་ལྟར་སོང་ལ། ཡེ་ཤེས་དབབ་པའི་ཆེད་ལྟར་བསྐྱེད་ནི། སློབ་མ་བསགས་སྦྱངས་སོང་ནས། མ་དག་ལོག་རྟོག་འཁྲུལ་ཤེས་ཀྱིས་བསླད་པའི་ཕྱི་ནང་སྣོད་བཅུད་ཀྱི་འཛིན་པ་
དང་བྲལ་བས། སྣང་སྲིད་ཐམས་ཅད་དཔལ་ཆེན་པོ་རྡོ་རྗེ་གཞོན་ནུའི་དཀྱིལ་འཁོར་དུ་ཡེ་ནས་གནས་ཤིང་། ཁྱེད་རང་རྣམས་ཀྱང་པདྨ་འདབ་སྟོང་ལྡན་པའི་སྟེང་
དུ་ཟླ་བ་དང་ཉི་མའི་དཀྱིལ་འཁོར་ལ། བདུད་བཞི་བསྣོལ་བའི་གདན་གྱི་སྟེང་དུ། དཔལ་ཆེན་པོ་རྡོ་རྗེ་གཞོན་ནུ་ཉི་མ་བྱེ་བའི་འོད་ལྟར་འབར་བའི་གཟི་བྱིན་ཅན།

༄༅། །སྐུ་མདོག་མཐིང་ནག་ཞལ་གསུམ་ཕྱག་དྲུག་པ། གཡས་ཞལ་དཀར་པོ་བཞད་པ། གཡོན་ཞལ་དམར་ལ་རྔམ་པ། དབུས་ཞལ་
སྐུ་མདོག་དང་མཐུན་པར་ཁྲོས་པ། སྤྱན་དགུ་སྡང་མིག་ཕྱོགས་བཅུར་གཟིགས་པ། ཞལ་གདངས་ཤིང་ལྗགས་འདྲིལ་བ། རྣོ་དཀར་གྱི་མཆེ་བ་གངས་རི་ལྟར་
བཞི་བཞི་གཙིགས་ཤིང༌། ཧ་ཧ་དང་ཧི་ཧི། ཧཱུྃ་ཕཊ་ཀྱི་སྒྲ་སྐད་འབྲུག་སྟོང་ལྡིར་བ། ཕྱག་གཡས་གཉིས་ན། རྡོ་རྗེ་རྩེ་དགུ་པ། རྩེ་ལྔ་པ། གཡོན་
གཉིས་ན། ཁ་ཊཾ་རྩེ་གསུམ་པ་དང་། བསྐལ་པའི་མེ་དཔུང་འབར་བ་བསྣམས་པ། མཐའ་གཉིས་ཀྱི་རི་རབ་ཀྱི་ཕུར་བུ་སྒྲིལ་བས། ཉམས་པའི་དགྲ་གདོན་
གྱི་སྲོག་སྙིང་འབྱིན་པ། རྡོ་རྗེའི་གཤོག་པ་དང༌། བསེ་ཁྲབ་སོགས། དཔལ་གྱི་ཆས་དང་ཞིང་གླང་སྟག་གི་གཡང་གཞི་སོགས་དུར་ཁྲོད་རོལ་པའི་ཆས་ཐམས་

ཅད་ཀྱིས་བརྒྱན་པ། དབུ་སྐྲ་དང་སྨ་ར་སྨིན་མ་དམར་སེར་འབར་བའི། ཐོད་པ་སྐམ་པོ་ལྔའི་རྩེ་བྲན་གྱི་ཁོངས་སུ་དྲག་པོ་རིགས་ལྔ་བཞུགས་ཤིང༌། ཞབས་
བཞི་གཡོན་བརྐྱང་བའི་འདོར་སྟབས་བསྒྲད་པ། ཡུམ་འཁོར་ལོ་རྒྱས་འདེབས་མ་སྔོན་མོ་ཁ་ཊཾ་དང་ཐོད་ཁྲག་བསྣམས་པ། གཟིག་ཤམ་རུས་བརྒྱན་མགོ་ཕྲེང་
སོགས་ཁྲོ་མོའི་ཆས་ཐམས་ཅད་རྫོགས་པ་དང་མཉམ་པར་སྦྱོར་ཞིང་བསྐལ་པའི་མེ་ཡི་ཕུང་པོ་ཆེན་པོའི་ཀློང་དུ་བརྗིད་པའི་སྤྱི་བོར་འཁོར་ལོ་དཀར་པོ་རྩིབས་བརྒྱད་པའི་
ལྟེ་བར་ཨོཾ་དཀར་པོ། མགྲིན་པར་པདྨ་དམར་པོ་འདབ་མ་བརྒྱད་པའི་ཟེའུ་འབྲུར་ཨཱདམར་པོ། ཐུགས་ཀར་རྡོ་རྗེ་སྔོན་པོ་རྩེ་ལྔ་པའི་ལྟེ་བ་ཁོང་སེང་གི་ནང་དུ་ཧཱུྃ་
སྔོན་པོས་མཚན་པར་གྱུར་པ་དང༌། སློབ་དཔོན་ལྷར་གྱུར་པའི་བདག་མདུན་གྱི་ལྷ་རྣམས་ཀྱི་ཐུགས་ཀ་ནས་འོད་ཟེར་ནམ་མཁའ་གང་བར་འཕྲོས་པས། འོག་

༄༅། །མིན་གྱི་དབྱིངས་ན་བཞུགས་པའི་ལྷ་ཚོགས་རིག་པ་འཛིན་པའི་ཚོགས་དང་བཅས་པ་ཐམས་ཅད་འོད་ཆེམ་ཆེམ་ཁྲ་ཁྱུག་ཁྱུག་ཧཱུྃ་གླུ་དང་ཕཊ་སྒྲ་
ལྡིར་ཞིང་། རྡོ་རྗེ་གར་གྱི་རོལ་པས་སྟོང་གསུམ་ཐམས་ཅད་ཤིག་ཤིག་ཡོམ་ཡོམ་དུ་བྱོན་ནས་བྱིན་གྱིས་རླབས་པར་མོས་པ་རྩེ་གཅིག་ཏུ་གཏོད་ཅིག ཅེས་བྱིན་འབེབས་
ཀྱི་དབྱངས་རྟ་བཅས་བཏང་མཐར། རོལ་མོ་བཤུགས་རྐང་། གུ་གུལ་ཤ་ཆེན་བསྲེག་སྤོས་སྣ་ཚོགས་བདུག ལས་རྡོར་ནས་གཡབ་དར་གཡུག་པ་སོགས་ཕྱི་ནང་རྟེན་འབྲེལ་གྱི་ཆེ་བས་གཞུང་ནས་བཤད་ལྟར་ཤིན་ཏུ་ཟིལ་ཆགས་པར་བྱས་
ལ་དབབ། བརྟན་པར་བྱའོ། །དེ་ནས་དཀྱུས་ལྟར་མེ་ཏོག་དོར། ལྷ་ངོ་སྤྲོད་ཅེས་པ་མེ་ཏོག་དབུས་སུ་བབ་ན། ཁྱེད་རང་གི་མེ་ཏོག་དབུས་སུ་བབ་པས། རིགས་ཀུན་འདུས་པ་བཛྲ་ཀུ་མ་ར་
ཉིད་སྒོམ་པའི་སྐལ་ལྡན་དུ་ཤེས་པར་གྱིས། གསང་མཚན་ནི། རང་བྱུང་རྡོ་རྗེ་བདུད་འདུལ་རྩལ་ཡིན་ནོ། །ཞེས་དང་། དེ་བཞིན་ཤར་དུ། རྡོ་རྗེའི་རིགས་ཁྲོ་མཆོག་

བཛྲ་ཀྲོ་ཏ་ཉིད༔ རྡོ་རྗེ་འདུས་པ་རྩལ། ལྷོར། རིན་ཆེན་རིགས་ཁྲོ་མཆོག་རཏྣ་ཀྲོ་ཏ་ཉིད༔ རཏྣ་འདུས་པ་རྩལ། ནུབ་ཏུ། པདྨའི་རིགས་ཁྲོ་མཆོག་པདྨ་ཀྲོ་
ཏ་ཉིད༔ པདྨ་འདུས་པ་རྩལ། བྱང་དུ། ལས་ཀྱི་རིགས་ཁྲོ་མཆོག་ཀརྨ་ཀྲོ་ཏ་ཉིད༔ ཀརྨ་འདུས་པ་རྩལ་ཡིན་ནོ། །ཞེས་བརྗོད། མིག་ཕྱེ། དཀྱུས་ལྟར་ལ། དཀྱིལ་
འཁོར་རྣམ་བཤད་ནི། འདི་ལྟ་བུའི་དཀྱིལ་འཁོར་འདི་ཉིད་མ་དག་པ་སེམས་ཅན་གྱི་སྐབས་སུ་ཕུང་ཁམས་སྐྱེ་མཆེད་ཀྱི་རྣམ་པར་ཤར་བ་འདི་ཀུན་ལམ་སྒོམ་པས་དེའི་དྲི་མ་
ཐམས་ཅད་སེལ་རིམ་བཞིན་ཡོན་ཏན་མངོན་དུ་གྱུར་ནས། དག་པ་སངས་རྒྱས་པའི་ཚེ་རང་སྣང་གི་འོག་མིན་ཆེན་པོ་སྐུ་དང་ཡེ་ཤེས་ཀྱི་རོལ་པ་ཅིར་ཡང་སྣང་བར་
གྱུར་པ། དེ་དག་མཚོན་བྱ་མཚོན་བྱེད་ཀྱི་བརྡ་དང་རྟགས་ཡིན་པས་ཤེས་པར་མཛོད་ཅིག བརྗོད་ལ། དེ་ལ་གསོལ་གདབ་ནས་དཀྱུས་ལྟར། ཚོགས་འཁོར་ནི་སྔར་དབང་རྣམས་སྐབས་

༄༅།  །ལྟར། བུམ་དབང་ལྔ་སོགས་ལ་མཚམས་སུ་ཐོག་མར། བུམ་པ་འདི་ཉིད་རིགས་འདུས་རྡོ་རྗེ་གཞོན་ནུའི་རྟེན་དང་བརྟེན་པ་རྫོགས་པར་གྱུར་པས་ཁྱེད་རང་།
རྣམས་ལ་དབང་བསྐུར་མོས། བྷནྡྷ་ལ། རིགས་འདུས་རྡོ་རྗེ་གཞོན་ནུ་ཡབ་ཡུམ་མཉམ་པར་སྦྱོར་བའི་བྱང་སེམས་བྷནྡྷར་བསྐྱིལ་བ་ལྕེ་ཐོག་ཏུ་དབབ་པར་མོས།
ཕྱག་མཚན་ལ། རིགས་འདུས་རྡོ་རྗེ་གཞོན་ནུའི་ཐུགས་ཀ་ནས་ཕྱག་མཚན་འཁོར་ལོ་འཕྲོས་པ་ཁྱེད་རང་རྣམས་སྙིང་གར་ཐིམ་པར་མོས། ཞེས་ཤར་ལྷོ་ནུབ་བྱང་ལ་གོང་གི་མེ་ཏོག་
སྐབས་ལྟར་ཁ་བསྒྱུར་ནས། སློབ་མ་ལ་གོ་བ་སླངས་བསྐྱེད་བཟང་པར་འདུག་སྙམ། དེ་ནས་དཀྱུས་ལྟར་ཤར་འདེད་ཀྱིས། དེ་ནས་བསྙེན་སྒྲུབ་ཛབ་ཀྱི་དབང་རྫོགས་ཏེ། སྒྲོལ་དབང་གི་ཕུར་པ་གཏད་པའི་མགོར། སླེབས་ཚེ། ལས་
རྡོར་ནས་སློབ་དཔོན་གྱི་མདུན་དུ་ཧོ་ཁུང་བཞག དར་ནག་གིས་འགེབས། གདན་ཕུར་སོགས། དབྱེ་རྫས་བཙོན་ཆས་ཐུན་ཆས་ཐམས་ཅད་དེར་སློབ་དཔོན་གྱི་སྐུ་གཡས་སྒྲོལ་ཕྱོགས་སུ་བཀོད། གསེར་སྐྱེམས་བཤམས་ལ། དེ་

ནས་དཔལ་ཆེན་པོའི་སྒྲོལ་དབང་ཟབ་མོ་བསྐུར་བ་ཡིན་ཏེ་ཐམས་ཅད་ནས་རྩེ་གཅིག་ཏུ་དམིགས་པ་འདི་རྣམས་ལས་གཞན་དུ་མ་ཡེངས་པ་གལ་ཆེ་བས་གཏད་པར་
ཞུ༔ ཞེས་ཁ་བསྐོངས་ནས། བདག་ཉིད་སྐད་ཅིག་གིས་སོགས། བཞུགས་པར་བསམཿནས། གཏེར་གཞུང་གི་བསྒྲལ་ལས་ཀྱི། ཧཱུཾ་བྷོ བཀའ་དྲིན་འཁོར་མེད་སོགས་ལས་
པ། རྡོར་ནས་གསེར་སྐྱེམས་བྲན་བཞིན། དུས་ལ་བབཿ ཁ་སྐོངས་ནས། ཀྱེ༔ བདག་ནི་མ་ཉེས་སོགས། ཁྱོད་ལ་གཏོང་༔ གསེར་སྐྱེམས་ཕྱིར་མཆོད་དེ། ཞེས་དེ་ལྟར་བསྐུལ་
བས། ལྷ་ཚོགས་ཐམས་ཅད་ཁྲོས་ནས་དམག་དཔུང་གི་གོ་བསར་བྱེད་པ་བཞིན་དུ་རྔམས་པའི་ཧཱུཾ་སྒྲ་ལྡིར་བས་མངོན་སྤྱོད་ཀྱི་ལས་ལ་འཇུག་པར་མོས། ཞེས་འོག་
ནས་ཧོཾ་བསྐྱེད། བདག་ཉིད་དཔལ་ཆེན་པོའི་སོགས། གཅིག་ཏུ་གྱུར། ཞེས་འགུགས་འདྲེན་གློག་ཞགས་མ་ཚན་གསུམ་གྱིས་བཀུག་པའམ། མ་ལྕོགས་ན། འདི་ལྟར། ན་མོ། དྲིན་ཆེན་

༄༅། །རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱིས་བཀའ་བདེན་པ་དང༌། དཀོན་མཆོག་གསུམ་གྱི་བཀའ་བདེན་པ་
དང༌། ཡི་དམ་དཀྱིལ་འཁོར་གྱི་ལྷ་ཚོགས་གནས་གསུམ་གྱི་དཔའ་བོ་མཁའ་འགྲོའི་ཚོགས་ཀྱི་བཀའ་བདེན་པ་དང་། དཔལ་ཆེན་པོ་རྡོ་རྗེ་གཞོན་ནུའི་བདག་ཉིད་
རྩ་བའི་དཀྱིལ་འཁོར། ཕུར་པ་སྲས་ཀྱི་དཀྱིལ་འཁོར། ཕྱོགས་བཅུ་ཁྲོ་བོའི་དཀྱིལ་འཁོར། དམ་ཅན་བསྲུང་མའི་དཀྱིལ་འཁོར་གྱི་ལྷ་ཚོགས་སྤྲུལ་པ་ཞིང་གི་
རྡུལ་སྙེད་ཀྱི་ཚོགས་དང་བཅས་པ་རྣམས་ཀྱི༴ འཇིག་རྟེན་དང་འཇིག་རྟེན་ལས་འདས་པའི་བཀའ་སྲུང་དམ་ཅན་རྒྱ་མཚོའི་ཚོགས་ཀྱི་བཀའ༔ ལྷ་སྔགས་ཏིང་ངེ་
འཛིན་རྒྱུ་འབྲས་བསླུ་བ་མེད་པའི་བདེན་པའི་སྟོབས་ཀྱིས། སངས་རྒྱས་ཀྱི་བསྟན་པ་བཤིག་པ། དཔལ་ལྡན་བླ་མའི་སྐུ་ལ་བསྡོ་བ། རྣལ་འབྱོར་པ་བདག་

ཅག་ལ་སྡང་བ། དཀོན་མཆོག་གི་རྟེན་བཤིག་ཅིང་དགེ་འདུན་གྱི་སྡེ་ལ་བཅོམ་པ། སེམས་ཅན་གྱི་བདེ་སྐྱིད་འཕྲོག་སྟེ་ངན་སོང་གི་རྒྱུ་དང་དུ་བླང་བར་བྱེད་པ།
བྱད་ཟེར་གཏད་མནན་ཕུང་སེལ་བསམ་ངན་ཤོམས་པ་གཟུགས་ཅན་གཟུགས་མེད་གང་ཡིན་པ་རྣམས་དང་། མཐའ་དམག་གཡོས་དཀྲུག་གི་དམག་མི་དམག་བློན་
བྱུར་འདྲེ་སྣ་འདྲེན་དང་བཅས་པ་ཐམས་ཅད་མཚན་མ་རྫས་ཀྱི་རྟེན་འདི་ལ་ཁུག་ཅིག ཅེས་དྲག་སྔགས་དང་དམིགས་པས་གཟིར་ཞིང༌། གཡབ་དར་བཤུགས་རྐང་གི་ཚམས་རྣམས་དང་བཅས་ལན་
གསུམ་གྱིས་མཐར། རྣྲིཿཤ་ཀུ་རུཿ རྣྲིཿཤ་ཀུ་རུཿ ཁ་སོ་བ་ཏི༔ མཾ་རུ་ཏིཿ ཡཾ་སེ་ཡཾ་སེ༔ མཾ་ཡཾ་མཾ་ཡཾ༔ སྙིང་ཚལ་པ་རྦད༔ བཾ་རིལ་རྦད༔ དམ་
ཉམས་དགྲ་བགེགས་བྱད་མ་དེ་རྣམས་ཀྱི་ཚེ་རྟེན་སྲོག་རྟེན་བླ་རྟེན་ཅི་ཡོད་པའི་རྣམ་པ་འདི་རུ་ཁུག་ཅིག ཅེས་ལན་གསུམ་གཡབ་དར་བཅས། དེ་ནས་ཕྱག་རྒྱ་བཞི་དང་རྫས་བཅས་ཀྱི་བཙོན་

༄༅། །ཆས་སྤྲད་ལ། ཨོཾ་བཛྲ་ཨངྒུ་ཤ་ཛ༔ ཨོཾ་བཛྲ་པ་ཤ་ཧཱུཾ༔ ཨོཾ་བཛྲ་སྤོ་ཊ་ཐཾ༔ ཨོཾ་བཛྲ་གནྡྷེ་ཧོ༔ ཞེས་དང་། གཡབ་དར་བཅས། བསྒྲལ་ལས་ནས།
ཧཱུཾ་བྷྱོ༔ རྡོ་རྗེ་ཕུར་པའི་སོགས་དང་། ཚོན་སྐུད་སྔོ་དམར་གྱིས་བཅིངས་ཚུལ། གུ་གུལ་སོགས་དབྱེ་རྫས་བདུག་ལ་བྱ་ལུག་སྒྲོས་བྱབ་པ། ཁྲག་འཐོར་བ་རྣམས་ཚིག་དང་སྦྲགས་ལ། དེ་ནས་གདབ་ཕུར་ཐོགས་ལ། རང་
གི་ལག་སོར་རིགས་ལྔ་ཡབ་ཡུམ་བཅུར་བསྐྱེད་པའི་བྱང་ཆུབ་སེམས་ལས་ཕུར་བུ་སྲས་མཆོག་བཛྲ་ཀཱི་ལ་ཡར་གྱུར་པའི་རྒྱ་མདུད་གོང་མ་ལ་ཞི་བ་འོག་མ་ལ་ཁྲོ་བོ། །
ཆང་བཟུང་གི་སྟེང་དུ་དཔལ་ཆེན་པོ་རྡོ་རྗེ་གཞོན་ནུའི་དཀྱིལ་འཁོར། དབལ་གྱི་ངལ་ལ་ཕུར་བསྲུང་དམ་ཅན་གྱི་ཚོགས་གསལ་བ་ལས་འོད་ཟེར་དཔག་ཏུ་མེད་པ་
སྤྲོས་པས་རྒྱལ་བ་ཐམས་ཅད་ཀྱི་བྱིན་ནུས་བསྡུས་ཏེ་ཐིམ། མེ་ཏོག་འཐོར། ཨོཾ་ན་མཿསརྦ་ཏ་ཐ་ག་ཏ་ཀཱ་ཡ་ཝཱཀྐ་ཙིཏྟ་ཨ་བྷི་ཥིཉྩམཾ། རྩ་སྔགས་བརྗོད་ནས་གུ་གུལ་བདུག དུག་

ཁྲག་གིས་བྱུགས། ཡུང་ཐུན་གྱིས་བྲབ་ལ། དབང་གཞུང་ནས། ཕུར་པ་གཏད། དཔལ་ཆས་བསྐོན་པ། ཧཱུཾ༔ ཆོས་ཀྱི་དབྱིངས་ནས་སོགས་ཀྱིས་བསྐུར་ལ། དེ་ནས་བླ་མས་སྟངས་སྟབས་བཅས་བསྒྲལ་གཞུང་
ནས། ཧཱུཾ་བྷྱོ༔ དུས་གསུམ་རྒྱལ་བ་སོགས། རྡུལ་དུ་རློག༔དང༌། ཐུན་རྫས་རྣམས་གཞུང་བཞིན་བྲབ་སྟེ། ཐུན་ལས་རྒྱས་བསྡུས་གང་ལྕོགས་བཏང་ནས་སློབ་དཔོན་གྱིས་བྲབ་ཅིང་ཐུན་སྔགས་བཟླ་བཞིན་པར་
ཐམས་ཅད་ལ་བྲབ་ཏུ་འཇུག་ལ། དེ་དག་ནི་བསྒྲལ་བའི་ལས་ཀྱི་སྔོན་དུ་འགྲོ་བའོ། ༈ །དེ་ནས་ཐམས་ཅད་ལ་ཚེ་ཁྲུས་ཀྱི་ལུང་འབོག་པ་ནི། ད་དངོས་གཞི་ལ་འདི་ལྟར་ཏེ།
རང་ཉིད་ཡི་དམ་གྱི་ལྷའི་འདུ་ཤེས། དམིགས་ཡུལ་ཉམས་པ་ཅན་ཞིང་བཅུའི་འདུ་ཤེས། གསང་སྔགས་ཀྱི་ཐབས་ཁྱད་པར་ཅན་འདི་ལ་བརྟེན་ནས་རྣམ་ཤེས་འོག་
མིན་དུ་བསྒྲལ་ལོ་སྙམ་པའི་འདུ་ཤེས་གསུམ་དང་ལྡན་ཅིང་བསྒྲལ་བྱེད་དང་། བསྒྲལ་བྱ་ཐམས་ཅད་སྐྱེ་བ་མེད་པ་ལ་ལོག་རྟོག་སྒྱུ་མ་ལྟ་བུ་སྦྱངས་ཕྱིར་བསྔགས་པའི་

༄༅། །ལྟ་སྤྱོད་དང་ལྡན་པ་ནི་རྟོགས་པས་བདག་བསྒྲལ་བའོ། །ཇི་སྐད་དུ་། སྲོག་མེད་སྲོག་ཀྱང་བཅད་དུ་མེད། །སྲོག་དང་སྐྱེས་བུ་ལོག་རྟོག་
ཙམ། །ཞེས་པ་གོ་བགོས་ཤིང༌། ཐུགས་རྗེས་གཞན་བསྒྲལ་བ་ནི་རང་དོན་དུ་ཚེ་ལུང་སྒྲུབ་པ་དང༌། གཞན་དོན་དུ་ཁྲུས་ལུང་བྱ་བའོ། །དང་པོ། གོང་།
ལྟར་ཁྱེད་རང་རྣམས་ལྷར་གསལ་ཞིང་། ཕུར་བུ་སྲས་མཆོག་ཏུ་གསལ་བ་དེ་སྙིང་གར་གདབ་པས་མར་ལ་ལྕགས་སྲེག་ཕོག་པ་ལྟར་སྙིང་ཚལ་པར་གས། དེའི་
ནང་དུ་ཡིད་འགྱུ་བྱེད་ཀྱི་རྟེན་རླུང་གི་དྭངས་མ་སྔོན་པོ་འཐོར། སྲོག་གི་རྟེན་ཁྲག་གི་དྭངས་མ་དམར་པོ་སྐེམས། རྣམ་ཤེས་ཀྱི་རྟེན་ཐིག་ལེ་དཀར་པོ་འོད་འབར་
བ་རྣྲྀཡིག་གིས་མཚན་པ་ལ་ཕོག་པ་ཙམ་གྱིས་ཁོའི་ཚེ་ལྷག་འོད་ཀྱི་རྣམ་པ་ཕུར་རྩེ་ལ་འདུས་བྱུང་བ་དེ་རང་གི་ཐུགས་སྲོག་ལ་ཐིམ་པས་རང་ཉིད་ཀྱི་ཚེ་དཔལ་རྒྱས་པར་

བསམ། གཉིས་པ་གཞན་དོན་ཁྲུས་ལུང་ནི། ཡང་ཕུར་རྩེ་གཏད་པ་ཙམ་གྱིས་མ་རིག་བག་ཆགས་དང་བྲལ་ཏེ། རྣྲྀཿདེ་ཨ་དཀར་པོ་གཅིག་ཏུ་གྱུར་ནས། ཕུར་
པའི་ཁོང་སེང་ནས་བརྒྱུད་དེ། ཆང་ཟུང་གི་དཔལ་ཆེན་པོ་ཡབ་ཡུམ་གྱི་ཐུགས་ཀར་ཐིམ་སྟེ་དབང་བསྐུར་བས་རྡོ་རྗེ་སེམས་དཔའི་རྣམ་པར་གྱུར་ཏེ་འོག་མིན་དུ་སོང་
བར་བསམ་པས། ཕུར་པ་འདི་བསྲུང་ཕྱིར་ཀླད་ལ་གསུམ་བསྐོར། ཕོ་རྒྱུད་དབང་དུ་བསྡུད་ཕྱིར་གཡས་སུ་ལན་གསུམ་གདེངས། རང་ལ་ཕྱིར་མི་ལྡོག་པའི་
ཕྱིར་རྐེད་པ་ལ་གཡོན་ཕྱོགས་ནས་ལན་གསུམ་བསྐོར། མོ་རྒྱུད་དབང་དུ་བསྡུད་ཕྱིར་གཡོན་དུ་ལན་གསུམ་གདེངས་ལ་འདེབས་སྟངས་གཉིས་དང་གནས་ལྔ་ལ་
གདབ་པར་གྱིས་ཤིག ཅེས་དྲག་སྔགས་སོ་ལྔ་པ་དབྱངས་དང་བཅས་པས་ཀུན་གྱི་གདབ་མཐར། སློབ་དཔོན་རང་ཉིད་ཀྱིས་གདབ་སྟེ། རོལ་མོ་བཤུགས་རྐང་སོགས་ཚམས་རྔམས་དྲག་པོ་ལས་རྡོར་གྱིས་སྒྲོལ་གྲིས་གཏུབ་བོ། །

༄༅། །དེ་ནས་བསྒྲལ་གཞུང་ནས། གཏུན་བསྲུང༌། ཧཱུཾ་བྷྱོ༔ རྡོ་རྗེ་ཕུར་པའི་སོགས་སློབ་དཔོན་དང་ཐམས་ཅད་ནས་བརྡུང་ཚུལ་བྱས་ལ། ཧཱུྃ་ཕཊ༔ཅེས། དེ་ལྟར་བསྒྲལ་བའི་
རྗེས་ཀྱི་རིམ་པ་ནི། བསྒྲལ་བྱའི་གཏི་མུག་གི་ངོ་བོ་ཤ འདོད་ཆགས་ངོ་བོ་ཁྲག ཞེ་སྡང་གི་ངོ་བོ་རུས་པའི་རྣམ་པར་གནས་པ་དེ་ཁྲག་འཐུང་གི་ལྷ་ཚོགས་
ཐམས་ཅད་ཀྱིས་ལྷག་མེད་བཞེས་པས་འཁོར་བ་སྟོང་པར་བསམ་ལ། དཔོན་སློབ་ཐམས་ཅད་ཀྱིས། བསྟབས་རྒྱ་བཅས་ལ། ལས་རྡོར་གྱིས་དཀྱིལ་འཁོར་གྱི་དྲུང་དུ་འབུལ་བསྒྲལ་ཆས་རྣམས་བསལ་
ལ༑ སློབ་དཔོན་ནས། གཞུང་གི་ཧཱུཾ་བྷྱོ༔ དཔལ་ཆེན་སོགས། ཁཱ་ཧི༔ ཞེས་པ་ནས། དེས་དཔལ་ཆེན་པོའི་སྒྲོལ་དབང་གྲུབ་ནས། དབང་གཞུང་ནས། གསང་དབང་
གོང་དུ་སོང་། འདིར་ཤེས་རབ་ཡེ་ཤེས་སོགས་དཀྱུས་ལྟར་བསྐུར་ལ། ཕུར་བསྲུང་བཅུ་གཉིས་ཀྱི་མགོར། ལས་རྡོར་ནས་ཕུར་བསྲུང་བཅུ་གཉིས་ཀྱི་ཕུར་རྣམས་བཅིང་ལ་སློབ་དཔོན་དྲུང་འབྲུའི་ཁར་བཙུགས། གཡས་

གཡོན་འོ་མ་དང་། རཀྟའི་མཚོ་བཤམས། མདུན་ཏུ་ཞུན་ཆེན་གྱི་མར་མེ་སྦར། སློབ་དཔོན་ནས། ལྕགས་ཀྱུའི་རྒྱས། ན་མོ༔ དཀོན་མཆོག་གསུམ་དང་རིག་འཛིན་རྩ་རྒྱུད་གྱི་དཔལ་ལྡན་བླ་
མ་དམ་པ་རྣམས་དང་དཔལ་ཆེན་པོ་རྡོ་རྗེ་གཞོན་ནུའི་བདག་ཉིད་རྩ་བའི་དཀྱིལ་འཁོར། ཕུར་པ་སྲས་ཀྱི་དཀྱིལ་འཁོར། ཕྱོགས་བཅུ་ཁྲོ་བོའི་དཀྱིལ་འཁོར་གྱི་
ལྷ་ཚོགས་རྣམས་ཀྱི་བདེན་པའི་སྟོབས་ཀྱིས་བཀའ་ཡི་ཕུར་བསྲུང་ཆེན་པོ་བཅུ་གཉིས་མིང་པོ་དང་བཅས་པ་རྣམས་དུར་ཁྲོད་ཆེན་པོ་བརྒྱད་དང་བལ་ཡུལ་ཐིལ། ཚྭ་
བ་རོང༌། མོན་གྱི་ཡུལ། བསེ་ལུང་སྙིང་ནམ་ལ་སོགས་གང་ན་བཞུགས་པའི་གནས་ནས་སྐད་ཅིག་ལ་འདིར་མཆིས་པར་གྱུར་ཅིག བཛྲ་ས་མཱ་ཡ་ཨངྒུ་ཤ་
ཛ༔ ཞེས་བཤུགས་རྐང་བསྒྲགས། དེ་ནས་ཕུར་བུ་རྣམས་ལ་ལས་རྡོར་ནས་གུ་གུལ་དང་ཤ་ཆེན་བདུག སློབ་དཔོན་ནས་ཡུང་ཐུན་བྲབ་བཞིན། ཨོཾ་བཛྲ་ཀཱི་ལི་ཀི་ལ་ཡ་ཛ༔ཧཱུྃ་བཾ་ཧོ༔ ཀ་ཏཾ་ཀ་ཡེ་ཛ་ཡེ་

༄༅། །བི་ཛ་ཡེ༔ ཨ་ཛི་ཏེ༔ ཨ་པ་ར་ཛི་ཏ༔ མ་ར་ས་ན་པྲ་མརྟ་ན་ཡེ་སརྦ་བིརྒྷཱཾ་ཁཾ་ཧཱུཾ་ཕཊ༔ ཅེས་བཟླའོ། །སློབ་བུ་སྟོབས་ཆེན་དུ་བསྐྱེད་པ་ནི། ཁྱེད་
རང་རྣམས་དཔའ་བོ་གོ་བརྗེས་པའི་ཚུལ་དུ་ཁྲོ་བོའི་རྒྱལ་པོ་སྟོབས་པོ་ཆེ་དུད་ཁ་ཞལ་གཡས་སྔོ། གཡོན་དམར་བ། དབུས་ཞལ་སྐུ་མདོག་དང་མཐུན་པ་ཕྱག་
གཡས་གཉིས་ན་རྡོ་རྗེ་དང་རལ་གྲི། གཡོན་གཉིས་ན་བྷནྡྷ་དང༌། སྦྲུལ་ཞགས། ཐ་མ་གཉིས་རི་རབ་ཕུར་བུ་བསྒྲིལ་བ། ཞབས་བཞི་རྣམ་པར་བསྒྲད་
ཅིང་། ཡུམ་བསྐུལ་བྱེད་མ་དང་མཉམ་པར་སྦྱོར་བས་དྲེགས་ཚོགས་ཟིལ་གྱིས་ནོན་པའི་བདག་ཉིད་ཆེན་པོར་གྱུར་པར་མོས་ཤིག་ཅེས་དམར་ནག་གློག་ཕྲེང་ནས། ཧཱུྃ་
བྷོ༔ བརྡལ་ཁྱབ་ཀློང་ཆེན་སོགས་ནས་གིང་བཞི་རྫོགས་པར་བཏང་སྟེ། དབང་གཞུང་ནས། ཧཱུྃ༔ བྲན་དང་བཀའ་ཉན་སོགས་དཀྱུས་ལྟར་ལ། དབང་མོ་ལ་བཤམས་ཚུལ་འདྲ་ཞིང་། བདེན་སྟོབས་

གོང་ལྟ་བུའི་ཁ་བསྒྱུར་ནི། དབང་མོ་ཉི་ཤུ་རྩ་བརྒྱད། དུར་ཁྲོད་ཆེན་པོ་བརྒྱད། རི་རབ་ཕྱོགས་བཞི་ལ་སོགས་གང་ན་གནས་ཀྱང་༔ ཞེས་པ་དང་སློབ་བུ་སྟོབས་ཆེན་དུ་གསལ་བ་
གོང་གི་འཐུས་པས་དཀྱུས་ལྟར་ལ། དམར་ནག་གློག་ཕྲེང་ནས། ཧཱུཾ་བྷོ་ཛ༔ ཉི་ཤུ་རྩ་བཞིའི་སོགས་རྫོགས་པར་བཏང་ལ། དབང་གཞུང་གི་དཀྱུས་ལྟར་གྱིས་འགྲུབ་བོ། ༈ །མ་ལྷ་མཆེད་ལྔའི་དབང་
ནི༔ དེས་དཔལ་ཆེན་ཕུར་པའི་སྨིན་བྱེད་ཀྱི་ཆུ་བོ་ཆེན་པོ་གྲུབ་ནས། དེའི་ཡན་ལག་ཏུ་སྐྱོབས་བྱེད་མ་ལྷ་མཆེད་ལྔའི་དབང་བསྐུར་གྱི་རིམ་པ་ཞུ་བའི་མཎྜལ་ཕུལ། དེ་
ནས་སྤོས་དཀར་བསྲེག་ལ་ལས་གཞུང་ནས། སྐད་ཅིག་གི་སློབ་མའི་ངོ་བོ་ཧྲཱིཿལས་དབང་ཆེན་རྟ་མགྲིན་སོགས་ནས། ཚེ་ཡི་དབང་ཐོབ་ཤོག བར་དང་རོལ་མོ་བྱ། དེ་ནས་དབང་དཀྱུས་ལྟར།
སྐལ་ལྡན་སློབ་མའི༴ ཞེས་ཁ་བསྒྱུར་བས་བསྐུར་རོ།། དེས་མ་ལྷ་མཆེད་ལྔའི་དབང་གི་རིམ་པ་གྲུབ་བོ། །དེ་ནས་མཐའ་སྤྱི་མཐུན་ལྟར་བསྡུ་ལ། བཀྲ་ཤིས་ནི། ཆོས་དབྱིངས་རྣམ་

༄༅། །དག་ནམ་མཁའ་ལ། །སྐུ་གསུམ་ཉི་མ་འཆར་བ་དང༌། །མཉམ་དུ་གདུལ་བྱའི་པད་ཚལ་རྒྱས། །བླ་མ་རྣམས་ཀྱི་བཀྲ་ཤིས་ཤོག །
སྣང་སྲིད་ཡེ་དག་དཀྱིལ་འཁོར་དུ། །གཙོ་འཁོར་སྤྲུལ་པའི་གཟུགས་བརྙན་མཁན། །ཁྲོ་མཆོག་རྡོ་རྗེ་གཞོན་ནུ་ཆེ། །ཡི་དམ་རྣམས་ཀྱི་བཀྲ་ཤིས་ཤོག །སྟོང་
ཉིད་ཡུམ་གྱི་ངོ་བོར་གྲུབ། །ཐབས་མཆོག་བདེ་ཆེན་རོས་ཚིམ་མཛད། །འཁྲིལ་ཡུམ་རྒྱས་འདེབས་ལྷ་མོ་སོགས། །མཁའ་འགྲོ་རྣམས་ཀྱི་བཀྲ་ཤིས་ཤོག །
ཡེ་ཤེས་དབྱིངས་ལས་མ་གཡོས་བཞིན། །གདུག་པ་འདུལ་ཕྱིར་གྲངས་མེད་གར། །སྤྲུལ་དང་ཡང་སྤྲུལ་ཕོ་ཉ་བྲན། །འཁོར་ཚོགས་རྣམས་ཀྱི་བཀྲ་ཤིས་ཤོག།
དམ་ཚིག་གཉན་ལ་རྟག་གནས་ཤིང་། སངས་རྒྱས་བསྟན་པ་སྲུང་བ་དང་། །རྣམ་བཞིའི་ལས་ཀུན་ཐོགས་མེད་སྒྲུབ། །ཆོས་སྐྱོང་རྣམས་ཀྱི་བཀྲ་ཤིས་ཤོག །

བླ་མའི་སྐུ་ཚེ་བརྟན་པ་དང༌། །ངེས་གསང་བསྟན་པ་དར་ཞིང་རྒྱས། །རྒྱལ་ཁམས་ཀུན་ཏུ་བདེ་ལེགས་ཚོགས། །འཕྲལ་ཡུན་དགེ་བའི་བཀྲ་ཤིས་ཤོག །
ཅེས་དང་། ཡང༌། ཧཱུྃ༔ མཁའ་ལ་སྤྱོད་པའི་གནས་མཆོག་དམ་པ་ནསཿ མངོན་ཤེས་རྫུ་འཕྲུལ་མངའ་བའི་མཐུ་སྟོབས་ཅན༔ སྒྲུབ་པ་པོ་ལ་མ་ཡི་བུ་བཞིན་
བརྩེ༔ མ་ལྷ་མཆེད་ལྔའི་ལྷ་ཚོགས་བཀྲ་ཤིས་ཤོག༔ འཆི་མེད་ཚེ་ཡི་དཔལ་ལ་ལོངས་སྤྱོད་སོགས། དཔོན་སློབ་མི་འབྲལ་སོགས། བསོད་ནམས་རི་བོ་སོགས། །
ལོ་བརྒྱ་ཐུབ་ཅིང་སོགས། འབད་དང་རྩོལ་བ་སོགས། མི་འགྱུར་ལྷུན་པོ་སོགས། སྟོན་པ་སངས་རྒྱས་སོགས། བསྒྲུབ་པའི་གནས་མཆོག་ཕུན་སུམ་ཚོགས་པ་འདིར༔
ཉིན་ཡང་བཀྲ་ཤིས་མཚན་བཀྲ་ཤིསཿ ཉིན་མཚན་རྟག་ཏུ་བཀྲ་ཤིས་པ བཀྲ་ཤིས་བདེ་ལེགས་རྒྱ་མཚོ་རྣམས༔ སྐལ་ལྡན་རྣམས་ལ་སྩལ་དུ་གསོལ༔ ༔

༄༅།  །སྒྲུབ་མཆོག་བདག་ལ་སྩལ་དུ་གསོལ༔ གནས་མཆོག་འདི་རུ་སྩལ་དུ་གསོལ༔ ཞེས་སྤྱི་མཐུན་ལྟར་བསྡུས་ལ་གྲོལ་ལོ། །དེ་ནས། ལྷག་མ། རྒྱུན་གཏོར།།
ཐུན་གཏོར། བརྟན་མ་རྣམ་གཏང༌། གཏང་རག་གི་མཆོད་བསྟོད། ནང་བཤགས་གཤེགས་བསྟིམ། བསྡུ་ལྡང་བསྔོ་སྨོན་བྱའོ། །དེ་ཉིན་ལྔ་པའོ། ༈ །དེ་ནས་དཀྱིལ་འཁོར་གྱི་དབུས་སུ་འབྲུ་ཚོམ་ཁར། ཤེས་
རབ་བློ་འཕེལ་ལ་སྐུ་དང༌། ཕྱག་མཚན་གྱི་ཙཀླི། དེའི་ཤར་དུ་རྣམ་བུམ། ལྷོར་དཔལ་གཏོར། ནུབ་ཏུ་དབུ་རྒྱན་དང་། པདྨ། སྔགས་འཁོར། བྱང་དུ་དྲིལ་བུ། ཕྲེང་བ་སྒྲུབ་ཡིག མཚན་བརྗོད་ཀྱི་གླེགས་བམ། ཉེ་
ལོགས་སུ་གདུགས་དང་དུང་། གྲི་དང་མདའ་གཞུ། ཆོས་འཁོར་སྒྲུབ་ཡིག་རྣམས་བཀོད། དེའི་ཤར་དུ་འཇམ་དཔལ་ཚེ་སྒྲུབ་ལ་འབྲུ་ཚོམ་ཁར། དཔལ་གཏོར་རིན་པོ་ཆེའི་དབྱིབས། རི་རབ་པདྨ་འབར་བའི་བརྒྱན་གྱི་སྟེང་ལྕགས་ཀྱུ་
ཧཱུྃ་གིས་མཚན་པ། དར་གུར་བཅས། ཤར་དུ་ཚེ་མདའ་རྒོད་སྒྲོ་མ་དང་རྡོ་རྗེ། ལྷོར་མདའ་དར་ལེབ་བརྒན། ནུབ་ཏུ་གསེར་གྱི་དགའ་འཁྱིལ་གཡུང་དྲུང་དང་བུམ་པ་མགུལ་ཆིངས་ལེབ་བརྒན་ཅན་འབྲས་བུ་ཅན་གྱི་ཤིང་གིས་ཁ་བརྒྱན་པ།

བྱང་དུ་བྷནྡྷ་ཆང་བཀང་། མཚམས་བཞིར་ཚེ་ཟན། ཚེ་རིལ། ཚེ་འབྲང༌། ཚེ་ཆང་རྣམས་བཀོད། ནུབ་ཏུ་དབང་མཆོག་ཡེ་ཡིན་ངང་རྫོགས་ལ། འབྲུ་ཚོམ་ཁར་བུམ་པ་མགུལ་ཆིངས་དམར་པོ་ཅན་འབྲས་བུ་ཅན་ཤིང་གི་ཁ་བརྒྱན་
པ༑ དེའི་ཤར་དུ་ཚེ་གཏོར་བང་རིམ་གསུམ་པ། པད་སྤུངས་སྟོད་གཤོག་བཞི་པ་ཉི་ཟླས་བརྒྱན་པ། གཡས་སུ་ཚེ་རིལ། གཡོན་དུ་ཚེ་ཆང་། རྒྱབ་ཏུ་མེ་ལོང་དང་ཤེལ་རྡོ་རྣམས་བཀོད། བྱང་དུ་འཆི་བདག་བགེགས་འཇོམས་ལ།
འབྲུ་ཚོམ་ལྔའི་ཁར་བུམ་པར་མགུལ་ཆིངས་དམར་པོ། འབྲས་བུ་ཅན་གྱི་ཤིང་གིས་ཁ་རྒྱན། གཡས་སུ་ཚེ་གཏོར་རྟ་མགོས་མཚན་པ། གཡོན་དུ་བདུད་རྩི་མདུན་དུ་མེ་ལོང་། གཡས་སུ་ཚེ་རིལ། གཡོན་དུ་ཚེ་ཆང་བཀོད་ལ། ཇི་ལྟར་
སྒྲུབ་པའི་ཚུལ་ནི། ཚེ་སྒྲུབ་འཆི་མེད་དཔལ་སྟེར་གྱི་སྐྱབས་སེམས་བཏང་ལ། འཇམ་མགོན་བླ་མའི་གསང་སྒྲུབ་དཀྱུས་ལྟར་བཏང་ལ། རྩ་སྔགས་ཉེར་གཅིག འཁོར་རྣམས་བཅུ་གསུམ་རེ་བཟླས། མཆོད་བསྟོད་དང་། བརྩེ་
ལྡན་ཁྱེད་ཀྱི་མཁྱེན་རབ་སོགས་ཀྱིས་འདོད་གསོལ་བཏགས། མདུན་བུམ་ལ་དམིགས་ཏེ། སྔགས་ལྟར་བཏང་བའི་འོག་གི་སྔགས་དམིགས། སྔགས་འུར་འཁོར་ཞིང་སོགས། གྱུར་པར་བསམ། ཞེས

༄༅།  བཟླས་པ་གོང་ལྟར་ལ། གཟུངས་སྔགས་ཉེར་གཅིག་བཟླ། མཆོད་བསྟོད་གོང་ལྟར་འོད་ཞུ་བྱ། དེ་ནས་འཇམ་དཔལ་ཚེ་སྒྲུབ་དཀྱུས་ལྟར་བཏང་། འཇམ་དཔལ་ལྷ་བསྐྱེད་རྗེས་མའི། བུམ་
པ་བསྣམས་པ། ཞེས་པའི་བར་དུ། དབང་གི་མགོ་ནས། དབྱངས་ཅན་ལུ་གུ་རྒྱུད་མ་སོགས། འཁྲིལ༔ ཞེས་པ་བཏགས། བསྟོད་པའི། ཚེ་ཡི་ལྷ་ལ་བསྟོད༔ ཞེས་པའི་
མཚམས་སུ། དབང་གི ཧཱུྃ་ཧྲཱིཿ དུས་གསུམ་རྒྱལ་བའི་སོགས་བཏགས། བཟླས་པ་བརྒྱ་རྩ་དང་དབང་གི་བཟླས་པ་དེ་ཉེར་གཅིག་ཙམ་བཟླ། དེ་ནས། དཀྱིལ་འཁོར་དབུས་ཀྱི་སོགས་དང་བཟླས་
པ་ཤམ་ཅན། ཅི་ནུས་དང་སྤྲོ་བསྡུ་དཀྱུས་ལྟར། ཚེ་འགུགས་བཅས་བཟླས་པ་གང་འགྲུབ་བཏང་ལ། མཆོད་བསྟོད་སོགས་གཞུང་གི་དངོས་བསྟན་ལྟར། ཕྲིན་ལས་བསྐུལ་བ་བཅས་བྱས་ལ། འོད་ཞུ་བྱ། དེ་ནས་འཆི་མེད་དཔལ་
སྟེར་ལྷ་བསྐྱེད་ནས་དཀྱུས་ལྟར། བཟླས་པ་ཉེར་གཅིག་ཙམ་དང་། མདུན་བསྐྱེད་དང་བུམ་པར་དམིགས་ཏེ། ཛཔ་ཁང་ཕྱེས་ལ། དེ་ལྟར་བཟླ། དེ་ནས་དཀྱུས་ལྟར་བཏང་། ཚེ་འགུགས་བཟླས་པ་བཅུ་གསུམ་ཙམ་ནས་མཆོད་

བསྟོད། འོད་ཞུ་བྱའོ། །དེ་ནས་ཨ་ཡུ་མདའ་འཕེན་དཀྱུས་ལྟར་བཏང༌། ལས་བུམ་སྒྲུབ། བདག་དབང་བླང་ངོ་། །དེ་ནས་བསྐུར་ཚུལ་ནི། ཁྲུས་བྱ། མཚམས་ལྷ་བསྐྱེད་པ། ཨོཾ་ཡ་མནྟ་ཀ་ཧཱུྃ་ཕཊ༔ ཅེས་
བརྗོད་པས་རང་ཉིད་གཤིན་རྗེ་གཤེད་སེར་པོ་བེ་ཅོན་དང་ཐོད་ཁྲག་བསྣམས་པའི་སྐུར་གྱུར༔ ཅེས་བླ་མ་ཞི་བའི་དབང་གི་ཕག་མོའི་སྐབས་ལྟར་བསྔོས་ན་འཐད་སྙམ། ཆོས་བཤད་ནི་ཀུན་སློང་
བཅོས་ལ། དེ་ལ་འདིར་གང་བསྐུར་བྱའི་དཀྱིལ་འཁོར་གྱི་ལྷ་ནི། རྒྱལ་བ་ཐམས་ཅད་ཀྱི་ཐུགས་གཉིས་མེད་ཀྱི་ཡེ་ཤེས་ཆེན་པོ་ཉེས་པའི་སྐྱོན་དང་བྲལ་ཞིང༌། རྣམ་
པ་ཐམས་ཅད་མཁྱེན་པ་ཆེན་པོ་ནི་འཇམ་དཔལ་ཡེ་ཤེས་ཏེ། འཇམ་དཔལ་སྒྱུ་འཕྲུལ་དྲྭ་བ་ལས། བཅོམ་ལྡན་འདས་ཀྱི་ཡེ་ཤེས་སྐུ། །གཙུག་ཏོར་ཆེན་པོ་
ཚིག་གི་བདག །ཡེ་ཤེས་སྐུ་སྟེ་རང་བྱུང་བ། །འཇམ་དཔལ་ཡེ་ཤེས་སེམས་དཔའ་ཡི། །ཞེས་གསུངས་པ་ཉིད་ཕྱིར་གསལ་ལོངས་སྤྱོད་རྫོགས་པ་ཆེན་པོར་

༄༅།  །སྣང་བ་སྟེ། གཙུག་ཕུད་ཕུར་བུ་ལྕང་ལོ་ཅན། །ཞེས་གསུངས་པ་ལྟར་སྐུའི་དབྱིབས་སུ་སྣང་བས་སྤྲུལ་པ་དཔག་ཏུ་མེད་པར་བྱོན་ཏེ་རྒྱུད་
སྒྲུབ་ཐབས་བསམ་གྱིས་མི་ཁྱབ་པ་གསུང་པ་ཀུན་གྱི་སྙིང་པོའི་ཡང་བཅུད་དྲིལ་ཏེ་ཨོ་རྒྱན་ཆེན་པོས་འབྲོག་བན་ལ་གདམས་ཏེ་ཁྲོ་རི་ཟིལ་ཕྲོམ་ལ་གཏེར་དུ་སྦས་པ་ཐམས་
ཅད་ཀྱི་མངོན་གྱུར་དུ་སྤྱན་དྲངས་ཏེ། ཆོས་ཀྱི་རྒྱལ་པོ་ཁྲི་ཆེན་ཀུན་དགའ་རྒྱལ་མཚན་སོགས་ལ་གནང་སྟེ་རིམ་གྱིས་བརྒྱུད་པ། འདི་ལྟ་བུ་ཉམས་སུ་བླང་བས་
རང་བློའི་སྒྲིབ་ཚོགས་ཞི་ཞིང་། བློ་གྲོས་མྱུར་དུ་ཐོབ་སྟེ། ཉོན་མོངས་ཁམས་རྣམས་དག་པའི་བདག །ལས་ཀྱི་ཁམས་རྣམས་ཟད་བྱེད་པ། །ཞེས་གསུངས་
པའི་ཁྱད་པར་ཅན་འདི་ཉིད་ཀྱི་སྨིན་བྱེད་སོགས། མཎྜལ། སྐྱབས་སེམས། སངས་རྒྱས་ཆོས་དང་ཚོགས་མཆོག་ལ། །བྱང་ཆུབ་བར་སོགས། གསལ་གདབ་སོགས་དཀྱུས་ལྟར་ལ།

ལྷར་བསྐྱེད་ནི། སྐད་ཅིག་གི་སེང་གེའི་སྟེང་དུ་པད་ཉི་ཟླ་གདན་ལ། འཇམ་དཔལ་ཡེ་ཤེས་སེམས་དཔའ། གསེར་བཙོ་མའི་མདོག་ཅན་ཞལ་གཅིག་འཛུམ་མདངས་
ཅན་དབུ་སྐྲ་ཟུར་ཕུད་ལྔ་པ། ཕྱག་གཉིས་ཀྱི་དང་པོ་གཉིས་ན་ཨུཏྤལ་དང་བཅས་པའི་རལ་གྲི་དང་པོ་ཏི་བསྣམས་པ། ཐ་མ་གཉིས་ཀྱིས་མདའ་གཞུ་འགེང་བ།
ཞབས་རྡོ་རྗེའི་སྐྱིལ་ཀྲུང་དུ་བཞུགས་པ། ཡུམ་རེག་བྱ་རྡོ་རྗེ་མ་ལྗང་གསལ། གཡས་ཨུཏྤལ་བསྣམས་པས། ཡབ་ལ་འཁྱུད་ཅིང༌། གཡོན་དར་ལེབ་རྒན་
ཕྲག་ལ་ལྕིབ་ཚུལ་གྱིས་དཀུ་གཡོན་ནས་ཡབ་ཀྱི་རྐེད་ལ་འཁྲིལ་བར་གསལ་བའི། ཡེ་ཤེས་སེམས་དཔའ་བསམ་གྱིས་མི་ཁྱབ་པའི་ཚོགས་འོག་མིན་ཆོས་ཀྱི་དབྱིངས།
ཡོན་ཏན་བརྩེགས་པའི་ཕོ་བྲང་ནས་སྤྱན་དྲངས་ཏེ་ཐིམ། ༀ་ཨཱཿཧཱུཾཿ ཨརྱ་མཉྫཤྲཱི་དྷི་མུཾ་སརྦ་ས་པ་རི་ཝཱ་ར་བཛྲ་ས་མ་ཡ་ཛ༔ ཛཿཧཱུྃ་བཾ་ཧོ༔ ཞེས་དང་གཞུང་གི་

༄༅།  །ཨ་ཝེ་ཤ་སོགས་ཀྱིས་དབབ་ལ་བརྟན་པར་བྱའོ། །དེ་ནས་དངོས་གཞིའི་མཎྜལ་སོགས་དཀྱུས་ལྟར་རོ།། དེས་འཇམ་དཔལ་གྱི་དབང་ཆོག་བདུད་རྩིའི་བུམ་པ་གྲུབ་བོ། །
དེ་ནས་འཇམ་དཔལ་ཚེ་སྒྲུབ་གནམ་ལྕགས་རྡོ་རྗེ་འཆི་བདག་བདུད་འཇོམས་ནི། ཇི་སྐད་དུ། འཆི་བདག་གཤིན་རྗེའི་གདོན་ཚོགས་འཇོམས་པའི་ཕྱིར༔ བླ་
མ་འཇམ་མགོན་ཚེ་བདག་དམར་པོ་ཡི༔ གསང་སྒྲུབ་ཟབ་མོ་བདུད་བཞིའི་དཔུང་འཇོམས་འདི༔ ཞེས་ཆེད་བསྔགས་ཀྱི་སྨིན་བྱེད་སོགས། མཎྜལ། གསོལ་གདབ་
ནས་དཀྱུས་ལྟར་གྱིས་འགྲུབ་བོ།། དེས་འཇམ་དཔལ་ཚེ་ཡི་དབང་ཟབ་མོ་གྲུབ་ནས། ཚེ་དཔག་མེད་ཀྱི་དབང་མཆོག་ཡེ་ཡིན་ངང་རྫོགས་སྐུ་བཞི་ལྷུན་གྲུབ་གསེར་གྱི་མཆོད་
སྡོང་བདུད་བཞིའི་དཔུང་བཅོམ་ནི། འོ་ན་སོགས་དཀྱུས་ལྟར་རོ། །དེ་ནས་ཐང་ལུགས་ཚེ་སྒྲུབ་དཀྱུས་ལྟར་རོ། །མཐར་སྤྱི་ལྟར་བསྡུས་ཏེ་གྲོལ་ལོ། །དེ་ནས་རྗེས་གཏང་རག་གི་མཆོད་པ་དང༌། བསྟོད་

པར་འོས་པ་སོགས། བསྟོད། མ་འབྱོར་པ་དང་སོགས་ཀྱིས་ནོངས་བཤགས། འདིར་ནི་རྟེན་དང་སོགས་ཀྱིས་ཡེ་ཤེས་པ་བསྟིམ། དམ་ཚིག་པ་ཧཱུཾ་གསུམ་གྱིས་བསྡུ། ཕཊ་གསུམ་གྱིས། སླར་ཚེ་དཔག་
མེད་པའི་སྐུར་ལྡང་། བསྔོ་སྨོན་སྤྱི་མཐུན་བྱའོ། །དེ་ནས་སྒྱུ་འཕྲུལ་ལ། དཀྱིལ་འཁོར་གྱི་དབུས་སུ་འབྲུ་ཚོམ་ལྔའི་ཁར་བུམ་པ་དང༌། སློབ་དཔོན་དྲུང་གང་བདེར་སྔོན་འགྲོའི་རྫས་སྤྱི་མཐུན་ལྟར་བཀོད། ས་སྟེགས་པདྨ་འདབ་བརྒྱད་
བཞག བྱང་ཤར་ལས་བུམ་དགོད་དེ། སྐྱབས་སེམས་ནས་བརྩམས་དཀྱུས་ལྟར་བདག་བསྐྱེད་མཚོ་སྐྱེས་རྡོ་རྗེ་བོར། པདྨ་བཛྲ་རྩལ་ནས་འཇུག་ལ། ཀུན་བཟང་ཡབ་ཡུམ་སྙིང་པོ་སྟོང་། ཞི་བ་དང་། ཁྲོ་བོའི་བསྙེན་པ་བརྒྱ་རྩ་རེ་
དོང་སྤྲུགས་བསྙེན་པ་ཉེར་ལྔ། མཚོ་སྐྱེས་རྡོ་རྗེའི་བསྙེན་པ་བོར། དེ་མིན་དཀྱུས་ལྟར་རོ། །ལྟ་སྟ་གོན་མདུན་བསྐྱེད་དཀྱུས་ལྟར་བསྟོད་པ་རྫོགས་ནས་གོང་གི་ནམ་མཁའ་རྒྱལ་པོའི་དབང་གི་སྐབས་ཀྱི་ལྟར་ཁ་བསྒྱུར་ཏེ་སྙན་གསན་དབབ།
བུམ་པ་སྟ་གོན་དཀྱུས་ལྟར་བཟླས་པ་ལ། བདག་བསྐྱེད་བསྙེན་པ་གསུམ་པོ་གོང་བཞིན་དང༌། མདུན་བསྐྱེད་ཀྱི་ཞི་ཁྲོ་གཉིས་བརྒྱ་རྩ་རེ་བཟླས་ལ། མཆོད་བསྟོད་ལས་བུམ་སོགས་དཀྱུས་ལྟར་བྱའོ། །དེ་ནས་བསྐུར་བ་ནི། ཁྲུས་དང་།

༄༅། །མཚམས་ལྟ་བསྐྱེད་པ་ནི། རང་ཉིད་སྐད་ཅིག་གིས་བཛྲ་ཧེ་རུ་ཀ་རྡོ་རྗེ་དང་དྲིལ་བུ་འཛིན་པ་ཉི་མ་བྱེ་བའི་འོད་ལྟར་འབར་བའི་གཟི་བྱིན་ཅན་ཁྲོ་བོའི་
ཆས་ཐམས་ཅད་རྫོགས་ཤིང་ཞབས་དོར་སྟབས་བསྒྲད་པས། པད་ཉི་དྲེགས་པའི་གདན་ལ་འགྱིང་བའི་སྐུར་གྱུར། བཛྲ་ཤྲཱི་ཧེ་རུ་ཀ་ཧཱུྃ་ཕཊ༔ ཅེས་བརྗོད་པས་གཏོར་
མ་བསྔོ་བ་གང་འོས་ཀྱིས་དཀྱུས་ཀྱི་བཀའ་བསྒོ་དང་། བདེན་སྟོབས་འོས་རིགས་བརྗོད་ནས་བགེགས་བསྐྲད་དེ། དཀྱུས་ཀྱི་མཚམས་གཅོད་རྒྱས་པར་འགྲེའོ། །ཆོས་བཤད་ཀུན་སློང་བཅོས་ཏེ། སྐབས་འདིར་སྒྱུ་འཕྲུལ་
ཞི་ཁྲོའི་སྨིན་བྱེད་ཀྱི་རིམ་པ་ལ་སོན་པ་ཡིན་ཏེ། འདི་ལ་བཀའ་གཏེར་རྣམ་པ་གཉིས་ལས་ཕྱི་མ་དང༌། དེ་ལའང་གསར་རྙིང་མང་དུ་བྱོན་མོད་ཀྱང་། འདི་
ནི་གཏེར་བྲག་རི་ལ་གཟུགས་བརྙན་འབྱུང་བའི་དུས༔ བདུད་རི་གནམ་ལྕགས་འབར་བའི་གཏེར་ཁ་འདི༔ མི་བཞག་འདོན་པའི་རྟགས་དེ་བསྟན་ནས་བྱུང་༔

ཞེས་ལུང་བསྟན་པ་ལྟར། བདུད་རིའི་བྲག་ངོས་ཤིག་ཆད་པས་སྟག་གྱེན་རྒྱུག་གི་རི་མོ་འདྲ་བ་བྱུང་བ། དེ་དང་དུས་མཉམ་པར་གཏེར་ཆེན་ཉིད་བཅད་རྒྱ་དམ་
པོར་བཞུགས་པ། ཀུན་གྱི་མཐོང་ཆོས་ལ། བདུད་རི་ནས་འོང་ཟེར་བའི་ཨ་ཙ་ར་རས་དཀར་གྱོན་པ། རས་དྲིལ་ཆུང་ངུ་རེ་ཁྱེར་བ་བཅུ་གསུམ་འོང་ཞིང་གཏེར་
ཁ་དཔའ་བོ་མཁའ་འགྲོས་ཕྱག་ཏུ་ཕུལ་བར་གྱུར་ཏོ། །སྐུ་རྟེན་དུ། སྐུ་ཚབ་པདྨ་གུ་རུ། རྡོ་རྗེ་གྲོ་ལོད་པདྨ་བདུད་འདུལ་ལ་སོགས་བརྒྱད། གསུང་རྟེན་མི་
མགོ་ལྟ་བུའི་ཤོག་སེར་གྱི་སྒྲོམ་བུ། ཐུགས་རྟེན་གནམ་ལྕགས་རྡོ་རྗེ་རྩེ་དགུ་པ་རྣམས་བྱོན་ནས་དུས་རྟགས་ལུང་བྱང་དང་མཐུན་པར་ཤོག་སེར་ལས་ཕབ་སྟེ་བསྟན་
འགྲོའི་དོན་མཛད་པ་ཡིན། དེའི་སྔོན་འགྲོ་འཇུག་པའི་ཆོས་སྦྱིན་པ་ཡིན་ཏེ། དེ་ཞུ་བའི་ཆེད་དུ་དམིགས་ལ་མཎྜལ་ཞིག་ཕུལ། དེ་ནས་སྟ་གོན་ནས་དཀྱུས་ལྟར་དང་།

༄༅།   །སྐྱབས་སེམས་ཀྱི་ཚིག་ཆོ་ག་ནས་འབྱུང་བ་ལྟར་རོ། །གཞན་རྣམས་དཀྱུས་ལྟར་གྱིས་འགྲུབ་བོ། །དེས་གྲོལ་ལོ། །དེས་ཉིན་དྲུག་པའོ། ༈ །དེ་ནས་དངོས་གཞི་ལས། དབུས་
སུ་བུམ་པ་ཆས་ལྡན། ལྷོར་དབུ་རྒྱན་ཅོད་པཎ་བཅས། ནུབ་ཏུ་རྡོ་རྗེ། བྱང་དུ་དྲིལ་བུ། དེའི་འོག་ཏུ་དབུས་སུ་ལྷ་ཙཀ་ཚང་བ། ལྷོར་བྷནྡྷ་བདུད་རྩི་སིནྡྷ་རའི་དཀྱིལ་འཁོར་སྤྱི་མཐུན་དང་། དར་དམར་གྱི་ཁེབ་བཅས། ནུབ་
ཏུ་ཕྱག་རྒྱའི་ཙཀ་ལི། བྱང་དུ་སྒྲུབ་གཏོར་དགོད། ཉེ་ལོགས་སུ་བསྲེགས་སྐོང་དང་། ཆུ། ཡུངས་ཀར་དགོད་པར་བྱའོ། །དེ་ནས་སྒྲུབ་ཚུལ་ནི་བདག་བསྐྱེད། མདུན་བསྐྱེད། བུམ་པ་གཉིས་བཅས་སྟ་གོན་གྱི་སྐབས་ལྟར་ལ་བ
ཚོགས་ལྷག་མ་ཡན་བཏང་། བདག་དབང་བླང་ངོ་། །དེ་ནས་ཇི་ལྟར་བསྐུར་ཚུལ་ནི། ཁྲུས་བྱ། བགེགས་བསལ་རྣམས་སྟ་གོན་ལྟར་ལ་བགེགས་བསྐྲད་པའི་སྔགས་དང་བདེན་སྟོབས་རིག་དབང་ལྔའི་མགོ་ལྟར་བྱ། གཞུང་ལྟར་མཎྜལ་
ཕུལ་ལ། ཆོས་བཤད་ནི། ཀུན་སློང་བཅོས་ལ། འདིར་སངས་རྒྱས་ཐམས་ཅད་ཀྱི་རང་བྱུང་གི་ཡེ་ཤེས་མངོན་དུ་བྱས་པའི་འོག་མིན་ཆེན་པོར་བརྗོད་དུ་མེད་པའི་ཡེ་ཤེས་ཟང་

ཐལ་དུ། རང་སྣང་གི་འཁོར་རྣམས་ལ་ལྷུན་གྲུབ་ཏུ་སྣང་བར་མཛད་ཅིང་། དེ་ལས་མ་གཡོས་བཞིན་དུ་ལམ་མས་སྦྱང་གི་རིག་འཛིན་བྱང་སེམས་ས་ཆེན་པོ་ལ་
གནས་པ་དག་གི་ངོར་བརྡའི་ཆོས་སྟོན་ཅིང་ལོངས་སྤྱོད་རྫོགས་པའི་སྐུ་དང་ཞིང་ཁམས་གཞལ་ཡས་ཁང་དང་གདན་ཁྲི་སོགས་བཀོད་པ་མཐའ་ཡས་པར་བསྟན་པ་ལས།
ཉིད་ལས་མི་གཞན་པའི་སྡུད་པ་པོ་ལག་ན་རྡོ་རྗེ་དང་། བྱང་ཆུབ་སེམས་དཔའ་འཇམ་དཔལ་གཞོན་ནུ་སྤྱན་རས་གཟིགས་རྣམས་ཀྱིས་ལྷ་ཀླུ་གནོད་སྦྱིན་ཚོགས་ལ་
རྒྱ་ཆེར་བཤད། ཁྱད་པར་དཔལ་རྡོ་རྗེ་སེམས་དཔའ་ཉིད་ཀྱིས་ལྷ་རྣམས་དང་། སྤྲུལ་པའི་སྐྱེས་བུ་དགའ་རབ་རྡོ་རྗེ་ལ་ཨ་ཏི་བླ་མེད་ཀྱི་སྐོར་རྣམས་གསུང་སྟེ་དེས་
གླེགས་བམ་ལ་བཀོད་པ་དང་། ཕྱག་ན་རྡོ་རྗེས་རི་མ་ལ་ཡར་རིགས་ཅན་དྲྭ་མ་ལྔ་ལ། མ་ཧཱ་ཡོ་ག་དང༌། ཨ་ནུ་ཡོ་གའི་སྐོར་རྣམས་བསྟན་ཏེ་རྒྱུད་སྡེ་གླེགས་

༄༅། །བམ་ལ་བཀོད་པ། ཕྱིས་ཆོས་རྒྱལ་ལུང་བསྟན་རྡོ་རྗེའི་ཁང་སྟེང་དང༌། སེངྒ་ལའི་ནགས་ཚལ་དུ་གླེགས་བམ་རྣམས་བབ་པ། ཕྱག་
ན་རྡོ་རྗེས་ཉིད་སྐུ་དངོས་དང༌། སྤྲུལ་པས་བཤད་པར་མཛད་པའི་སྒྱུ་འཕྲུལ་གྱི་སྡེ་ལ་གྲངས་མེད་པར་བྱོན་པ་ཐམས་ཅད་ཕྱིས་གསང་བ་སྔགས་ཀྱི་ཤིང་རྟ་ཆེན་པོ་ཨོ་
རྒྱན་གྱི་སློབ་དཔོན་པདྨ་སཾ་བྷ་ཝ་ལ་ཆུ་བོ་ཀུན་འདུས་སུ་གྱུར་ཏེ། བོད་ཁམས་ཀྱི་སྐལ་ལྡན་ཐམས་ཅད་ལ་དར་རྒྱས་སུ་མཛད་པ་བཀའ་མ་དང་། མ་འོངས་སྙིགས་
མར་ཚེ་ཐུང་ལོངས་སྤྱོད་དབུལ་བ་སོགས་སྡུག་བསྔལ་སྣ་ཚོགས་ཀྱིས་མནར་བ་འདི་མཁྱེན་ནས་མན་ངག་ཤིན་ཏུ་ཟབ་པ། སྒྲུབ་མི་དགོས་པ་མཐོང་བ་ཙམ་གྱིས་
རྟོགས་པའི་ཆོས་ཐམས་ཅད། སྤྲུལ་པའི་རྗེ་འབངས་རྣམས་ཀྱིས་བཏོན་ནས་སྐབས་དེ་དང་དེའི་འགྲོ་དོན་འབྱུང་བའི་སྨོན་ལམ་བཏབ། དམ་བཅའ་དྲག་པོ་མཛད་

པ༑ དུས་ལ་བབ་པའི་གཏེར་ཁ་སྒྲུབ་སྐོར་མཐའ་ཡས་པར་བྱོན་པ་ལས། འདི་ཉིད་ནི་ཤིན་ཏུ་ཟབ་པའི་མཐར་ཐུག་ཡིན་ཏེ། བདག་འདྲ་འཆི་མེད་རིག་འཛིན་
རང་བྱུང་རྡོ་རྗེ་ངས གངས་ཅན་བོད་ཡུལ་ཁ་བའི་རི་ལྗོངས་འདིར༔ ཐེག་མཆོག་ཟབ་སྒྲོན་གསང་མཛོད་རྒྱ་མཚོ་ལས༔ ཟབ་གསང་ཞི་ཁྲོའི་ཆོས་སྐོར་དཔག་
མེད་སྦས༔ ཀུན་གྱི་བཅུད་ཕྱུངས་སྒྱུ་འཕྲུལ་སྲོག་ཐིག་འདི༔ ད་ལན་མིན་པ་རླུང་ཕྱོགས་ཙམ་ཡང་བསྒྲགས་པ་མེདཿ ད་ལྟ་གྲོགས་ཀྱི་དྭངས་མ་མཆོག མཚོ་
རྒྱལ་འབྲོག་བན་གཉིས་ལ་གདམསཿ ད་ལྟ་སྤེལ་བའི་གནས་མེད་པས༔ བདུད་རི་གནམ་ལྕགས་འབར་བའི་ཀློང་དུ་སྦོས༔ མཐའ་ཡི་དམག་བཞི་ལྷུད་ཉེ་
དུསཿ རྣལ་འབྱོར་ནུས་ལྡན་རྩལ་དང་འདི་འཕྲད་ནས༔ འདི་ཐོས་སྐལ་ལྡན་འཁོར་བ་དོང་སྤྲུགས་འགྱུར༔ ཞེས་སྦས་པ་ཡིན་ཏེ། དེ་ལྟ་བུའི་ཆོས་ཟབ་

༄༅། །མོ་དེ་སྟོན་པའི་ཆེད་དུ་དམིགས་ལ་སླར་ཡང་མཎྜལ། དཀྱུས་ནས་བསྟན་པ་ལྟར་ཤར་འདེད་བྱས་ལ། ལྷར་བསྐྱེད་སྐབས་སུ། མཚོ་སྐྱེས་རྡོ་རྗེ་སོགས་ཀྱི་མལ་དུ། པདྨ་
འོད་འབར་སྐུ་མདོག་དཀར་པོ་བདེ་ཆེན་རྒྱལ་མོ་དམར་གསལ་དང་སྦྱོར་བ་ཐེག་པ་རིམ་དགུའི་རྒྱན་ཆ་ལུགས་རྫོགས་པའི་ཞེས། དཀྱུས་ལྟར་སྤྱི་བོར་སོགས་བརྗོད། དཀྱིལ་འཁོར་
རྣམ་བཤད་སྤྲོ་ན། ཕུར་པའི་གཞུང་དུ་བཞག་པ་དེ་ཙམ་བཏང་། རིག་ལྔའི་དབང་རྣམས་གཞུང་ལྟར་ཁ་བསྒྱུར་བཏང་། འཁོར་ལོ་བསྐོར་བའི་འགྲོས་བྱང་རྫོགས་ནས། ལྷ་དབང་ཆེན་མོ་དཀྱུས་ལྟར་བསྐུར། དེ་ཡན་ཆད་ཀྱི་
དབང་དང་པོ་བུམ་པའི་དབང་གི་ཡན་ལག་དང་བཅས་པ་བསྐུར་གྲུབ་ནས། ད་གཉིས་པ་གསང་བའི་དབང་ཞུ་བའི༔ མཎྜལ་ནས་དཀྱུས་ལྟར་མཐར་དབྱུང་ངོ༌། །དེ་ནས་རིགས་
ལྔའི་དབང་འཇུག་གི་ལུང་བསྟན་པ་གཞུང་ནས་བཤད་ལྟར། ཧ་ན་ཧཱུྃ་ཕཊ༔ ཅེས་དང་། དེ་ནས་དབུགས་དབྱུང་གཟེངས་བསྟོད་ལག་པས་སློབ་མ་མཆོག་རྣམས་ཀྱི་དབུ་ལ་གདུགས་བསྐོར། པྲོག་ཞུ་སོགས་ཁྱད་པར་གྱི་རྒྱན་ཆས་

བསྐོན། ཕྱག་ཏུ་རྡོར་དྲིལ་བཞག སྒྲུབ་ཡིག་དང་རྒྱུད་སོགས་ཀྱི་གླེགས་བམ་གཏད་རྐང་པ་གཡས་པའི་མཐེ་བོང་གི་ལན་དུ་འཁོར་ལོ་བཞག་ལ་དཀྱུས་ལྟར་བཏོན་ནས་མཐར། སྙན་ལ་དུང་སྒྲོལ་མ་འབུད་ཅིང་། རོལ་མོའི་རིགས་བྱེད་
ཐམས་ཅད་ལྡིར་བའི་མཐར་རོལ་མོ་ལྡིར་བཞིན་པས་གཞན་ཀུན་ལའང་འགྲིམ་པར་བྱའོ། །དེ་ལྟར་སྤྱི་བསྡུས་ལྟར་ལ། བཀྲ་ཤིས་ནི་ཆོག་སྒྲིགས་ལས་ཚེ་འགུགས་པ་དང་བཀྲ་ཤིས་སྟབས་གཅིག་མ་ཉིད་བརྗོད་ལ། སྤྱི་ལྟར་བསྡུས་ཏེ་གྲོལ་
ལོ༑ །དེ་ནས་ལྷག་གཏོར་སོགས་ཆོག་ཁྲིགས་དཀྱུས་བཞིན་མཐར་དབྱུང་ངོ་། །ཉིན་བདུན་པའོ། ༈ །དེ་ནས་ཚེ་ཡང་ཕུར་གསུམ་གྱི་དབང་མཆོག་རྡོ་རྗེའི་རྒྱ་མདུད་ལ། དཀྱིལ་འཁོར་གྱི་སྟེང་དུ་འབྲུ་ཚོམ་གཡས་གཡོན་
དབུས་གསུམ། དེ་རྒྱབ་ཕྱོགས་མཚམས་བརྒྱད་དུ་ཚོམ་བུ་བརྒྱད། དེ་རྒྱབ་ཕྱོགས་བཞིར་བཞི། ཡང་དེའི་རྒྱབ་ཏུ་བཞི། ཡང་དེའི་རྒྱབ་ཏུ་བཞི་རྣམས་བཀོད་ལ། དབུས་དང་ཕྱོགས་བཞིར་མཉྫིལ་སྟེང༌། དབུས་སུ་བུམ་པ་མགུལ་
ཆིངས་དམར་པོ་ཅན། ཤར་སྔོ། ལྷོ་སེར། ནུབ་དམར། བྱང་ལྗང་ཅན་རྣམས་བཀོད། ལྷོར་ཐོད་པ་སིནྡྷ་རའི་དཀྱིལ་འཁོར་སྤྱི་ལྟར་བྲིས་པ་དར་དམར་ཁ་ཁེབ་ཅན། ནུབ་ཏུ་མེ་ལོང་དྲི་མེད། བྱང་དུ་ཚེ་གཏོར། མདུན་དུ་

༄༅།  །སྐུ་ཙཀ་རྣམས་དང༌། ཙནྡན་དམར་པོའི་ཕྲེང་བ། དེའི་མཐར་གཡས་བསྐོར་དུ་མདུན་ནས་བརྩམས་རྡོ་རྗེ། འབྲང་རྒྱས་ཟས་སྣ་བསྐོར་བ། ཚེ་རིལ། ཚེ་ཆང་། པོ་ཏི། སྨན་ལྔ། སྦྲང་
རྩི༑ བུ་རམ་དང་། རིན་པོ་ཆེ་ལྔ། རྡོ་རྗེའི་གོ་ཁྲབ། མདའ་དར་རྣམས་བཀོད། སྟེགས་ཞིག་ལ་ཁེབ་ལེགས་པའི་སྟེང་འབྲུ་དཀར་སིལ་མ་བཀྲམ་ལ། དེའི་སྟེང་དུ། རྒྱལ་སྲིད་སྣ་བདུན། བཀྲ་ཤིས་རྫས་བརྒྱད། བཀྲ་
ཤིས་རྟགས་བརྒྱད་རྣམས་འབུར་དུ་བཏོད་པའམ་ཙཀ་ལི་ཁྲལ་རིམ་པར་དབང་གཞུང་ལྟར་གོ་རིམ་མ་འཁྲུགས་པར་བཀོད་ལ་བཞག་པར་བྱའོ། །དེ་ནས་ཇི་ལྟར་སྒྲུབ་ཚུལ་ནི། སྐྱབས་སེམས་སོགས། བླ་མ་ཞི་བའི་གཞུང་ལ་ཁ་བསྒྱུར་གྱིས་
བཏང༌། ཚེ་ཡང་ཕུར་གསུམ་གྱི་ཕྲིན་ལས་དཀྱུས་ལྟར་ལ། ལྷ་བསྐྱེད་མགོར་བུམ་བསྐྱེད་བཏགས། བསྟོད་པ་རྫོགས་ནས་དུས་བཞིའི་རྣལ་འབྱོར་ནས། དེའི་ཐུགས་ཀར་པདྨ་ཉི་ཟླའི་སྟེང་༔ སོགས་ནས། འཇའ་
སྐུར་འགྲུབ་བསམ་ངང་༔ ཞེས་བཟླས་པ་དང་པོ་ལ། བརྒྱ་རྩ། ཐུགས་ཀར་ཉི་ཟླའི་འོད་ཀློང་རང་འདྲའི་ཡེ་ཤེས་པ། ཞེས་ཁ་བསྒྱུར་ནས། མཉམ་ཉིད་བདེ་གར་ཐུགས་

ཀར་སོགས་བཏང་། སྐུ་མཉེས་བསམ༔ ཞེས་བཟླས་པ་འོག་མ་གཉིས་བརྒྱ་རྩ་རེ་བཏང་མཐར། ཤམ་འདོགས། སྡེ་བརྒྱད་འབྱུང་པོ་སོགས་བཏགས་པ་གསུམ་རེ་ཙམ་བཟླས་ཏེ་ཚེ་འགུགས་བཏང་། མཆོད་
བསྟོད། འོད་ཞུ་དང་ལས་བུམ་སྒྲུབ། བླ་མ་ཞི་བའི་ཚོགས་བཏང་ལྷག་མ་མགོར། བདག་དབང་བླང་བར་བྱའོ། །དེ་ནས་སྒོ་དྲུང་དུ། སློབ་དཔོན་ཁྲིའུ་ཁར་བཞུགས་པའི་དྲུང་དུ། རྡོར་དྲིལ་དང༌། ལས་བུམ་བཀོད་པ། འོ་
ན༑ ད་ནང་དབང་ཐམས་ཅད་ཀྱི་མཐའ་བརྟེན་པ་མཆོག་ཏུ་ཟབ་པ་ཚེ་ཡང་ཕུར་གསུམ་གྱི་ཚེ་ཡི་དབང་བསྐུར་ཟབ་མོ་བགྱིད་པ་ཡིན་ཏེ་ཐོག་མར་སྒྲུབ་ཁང་ལ་ལུས་
ཞིང་རྡུལ་དུ་སྤྲུལ་པས་བསྐོར་ཞིང་ཕྱག་འཚལ་བར་མོས་པས་ཡན་ལག་ལྔ་ཕྱག་གསུམ་འཚོལ། དེ་ནས་ཚེ་ཡི་དཀྱིལ་འཁོར་ཟབ་མོ་དེ་ལ་སྐྱེ་འཆི་མེད་པའི་གོ་འཕང་
མངོན་པར་སྒྲུབ་བོ་སྙམ་པས་འདིའི་རྗེས་ཟློས། ཞེས་དཀྱུས་ལྟར་གསོལ་གདབ་ལན་སྦྱིན་ཁྲུས། ཞུ་གནང་། ནང་དུ་ཁྲིད་ལ། སློབ་དཔོན་ཁྲིར་འཁོད་དེ་ཞུ་གནང་དང་། སྐྱབས་སེམས། སངས་

༄༅། །རྒྱས་ཆོས་དང་ཚོགས་མཆོག་ལ། །བྱང་ཆུབ་བར་དུ་སོགས་ཀྱིས་འབོགས་མཚམས་ལྷ་ཕུར་པ་ལྟར་བསྐྱེད། བཀའ་བསྒོ། མཚམས་གཅོད་དཀྱུས་ལྟར་ལ། བདེན་སྟོབས་
ལ་བཅོམ་ལྡན་འདས་རྒྱལ་མཆོག་ཚེ་དང་ཡེ་ཤེས་དཔག་ཏུ་མེད་པ། དཔལ་ཆེན་པོ་ཁྲག་འཐུང་གི་རྒྱལ་པོ་ཡང་དག་ཧེ་རུ་ཀ ལྷག་པའི་ལྷ་དཔལ་ཆེན་པོ་
རྡོ་རྗེ་གཞོན་ནུ། བཀའ་སྲུང་དམ་ཅན་རྒྱ་མཚོ་སོགས་ཕུར་པའི་སྐབས་ལྟར་བརྗོད་ལ། ཆོས་བཤད་ཀུན་སློང་བཅོས་ཏེ། འདི་ནི་ཕྱོགས་དུས་རྒྱལ་བའི་སྐུ་གསུང་ཐུགས་ཡོན་ཏན་ཕྲིན་
ལས་ཀུན་གྱི་ངོ་བོར་བཞུགས་ཀྱང་རྣམ་པ་རྒྱ་གར་ཡུལ་གྱི་བརྫུས་སྐྱེས་སྤྲུལ་པའི་སྐུ་སློབ་དཔོན་ཆེན་པོའི་ཚུལ་དུ་སྣང་བ་མཚོ་སྐྱེས་རྡོ་རྗེ་འཆི་མེད་པདྨ་འབྱུང་གནས་ཉིད་
མ་ར་ཏི་ཀར་མགོན་པོ་ཚེ་དཔག་མེད་པ་བསྒྲུབ་པས་ཚེ་ཡི་རིག་འཛིན་བརྙེས། ཡང་ལེ་ཤོད་དུ་ཡང་དག་ལ་བརྟེན་ནས་ལྷུན་གྲུབ་ཕྱག་རྒྱ་ཆེན་པོའི་གོ་འཕང་ཐོབ།

དཔལ་ཆེན་པོ་རྡོ་རྗེ་ཕུར་པའི་དཀྱིལ་འཁོར་ལ་བརྟེན་ནས་བར་ཆད་ཐམས་ཅད་བཏུལ་ཏེ་དོན་གཉིས་སྒྲུབས་པར་མཛད་པའི་སྙིང་ཏིག་རྣམ་གསུམ་ཆིག་དྲིལ་དུ་འབྲོག་
བན་ལོ་ཙཱའི་ཆོས་སྐལ་དུ་བབ་པ་ཡིན་ཏེ། བདག་འདྲ་རིག་འཛིན་པདྨ་འབྱུང་གནས་ངས༔ བྱང་ཕྱོགས་གངས་ཅན་རི་ལྗོངས་འདིར༔ ཚེ་སྒྲུབ་ཟབ་མོ་སྐར་
ཚོགས་ཇི་བཞིན་སྦསཿ འདི་ནི་སྙིང་པོ་ནང་གི་ཡང་སྙིང་མཆོག གནམ་ལ་བཀྲ་བའི་ཉི་ཟླའམ༔ སྙིང་གི་དྭངས་མ་ཁྲག་ཐིག་དངོས་དང་མཚུངས༔ ད་ལྟ་
སྤེལ་བའི་གནས་མེད་པས༔ སྐལ་ལྡན་མཚོ་རྒྱལ་འབྲོག་བན་གཉིས༔ ཉམས་སུ་ལོངས་ལ་མ་འོངས་དོན་ཕྱིར་དུ༔ རིན་ཆེན་ས་ལ་གཏེར་དུ་སྦོས༔ ཞེས་
གསང་བའི་ཟབ་པ་མཐར་ཐུག་རྒྱུད་སྡེ་ཀུན་གྱི་དགོངས་པ་འདུས་ཤིང་། ཡི་དམ་ལྷག་པའི་ལྷ་ཐམས་ཅད་བདེ་བར་གཤེགས་པ་གསུམ་གྱི་ངོ་བོར་བསྡུས་པ། མན་

༄༅།  །ངག་སྙན་བརྒྱུད་ཀུན་གྱི་ཉིང་ཁུ་ཟབ་མོ་དེའི་དངོས་གཞི་ཞུ་བའི་ཕྱིར། སློབ་དཔོན་ཉིད་བདེ་གཤེགས་ཀུན་འདུས་ཀྱི་ངོ་བོར་ཤེས་བཞིན་
དུ་ཕྱག་ལན་གསུམ་སྔོན་དུ་འགྲོ་བར་གྱིས། དེ་ནས་ཐལ་མོ་སྦྱོར་ལ་ཁྱེད་ཤེས་ཀྱི་དད་པ་བརྟན་པོས་འདིའི་རྗེས་ཟློས། སོགས་དཀྱུས་ལྟར་ལ། བཀའ་བསྒོ་ཚར་ནས་དབང་
གཞན་གྱི་འགྲིགས་མཚམས་ལྟར་སྤྲོ་ན་ལས། འདིར་མ་གསུང་ཀྱང་ལྟར་བསྐྱེད་བྱ་ན། བསང་སྦྱངས་དང་། སྐད་ཅིག་གི་སློབ་མའི་ངོ་བོ་རྨ་བྱ་བརྒྱད་ཀྱི་བཏེགས་པའི་ཁྲི་དང༌། པདྨ་ཉི་ཟླའི་
གདན་ལ། རྒྱལ་མཆོག་ཚེ་དཔག་མེད་དམར་པོ། གོས་དཀར་མོ་དམར་སྐྱ་དང་མཉམ་པར་སྦྱོར་བ༔ ཕྱག་མཉམ་བཞག་གི་སྟེང་ན་འཆི་མེད་ཚེའི་བུམ་པ་
བདུད་རྩིས་བཀང་བ་བསྣམས་པ། ཡུམ་གྱི་གཡས་པས་ཚེ་དར་འཕྱར་ཞིང་། གཡོན་པས་ཚེ་བུམ་བསྣམས་པ། ཞི་བའི་ཉམས་དགུ་འབར་ཞིང་དར་དང་རིན་

པོ་ཆེའི་རྒྱན་ཀླུབས་པ། འོད་ཟེར་བྱེ་བ་ཕྲག་ཁྲིག་འབར་བའི་ཀློང་ན་བཞུགས་པའི། གཡས་སུ་པདྨ་ཉི་ཟླའི་སྟེང་དུ་བདུད་བཞི་ལྷ་ཀླུ་གཤིན་རྗེ་གནོད་སྦྱིན་རྣམས་
དང་དབང་ཕྱུག་ཁྱོ་ཤུགས་བསྣོལ་བའི་སྟེང་། མ་ཧེ་དང་། སྟག གཟིག དོམ་གྱིས་བརྫིས་པའི་སྟེང་དུ། དཔལ་ཐུགས་མཆོག་ཡང་དག་ཧེ་རུ་ཀ
མཐིང་དཀར་དམར་བའི་ཞལ་གསུམ། ཕྱག་དྲུག་གི་གཡས་གསུམ་ན། རྡོ་རྗེ་དང་བཅས་པའི་ཚེ་དར། གཡོན་གསུམ་ན་བྷནྡྷ་ཚེ་བཅུད་ཀྱིས་བཀང་བའི་བུམ་
པ་བཅས་རྫོགས་པ། ཡུམ་ཁྲོ་མོ་དབྱིངས་ཕྱུག་མ། ཚེའི་མདའ་དར་དང་བུམ་པ་བསྣམས་པས་འཁྱུད་པ། ཞབས་བཞི་གཡོན་བརྐྱང་གི་སྟབས་ཀྱིས་འགྱིང་བ། །
གཡོན་དུ་པད་ཉི་བདུད་བཞིའི་གདན་སྟེང་སུ། དཔལ་ཆེན་རྡོ་རྗེ་གཞོན་ནུ། མཐིང་དཀར་དམར་བའི་ཞལ་གསུམ་པ། གཡས་གཉིས་ན་རྡོ་རྗེ་དང་མདའ་

༄༅། །དར། གཡོན་གཉིས་ན་བྷན་དང་ཚེ་བུམ་བསྣམས་པ། ཐ་མ་གཉིས་རི་རབ་ཀྱི་ཕུར་པ་འདྲིལ་བས། ཚེ་སྲོག་དང་བྱང་ཆུབ་སྒྲུབ་པ་
ལ་བར་དུ་གཅོད་པའི་དགྲ་བགེགས་དམ་སྲིའི་སྙིང་ལ་གཟིར་བ། ཡུམ་འཁོར་ལོ་རྒྱས་འདེབས་མ་ཚེའི་མདའ་དར་དང་བུམ་པ་བསྣམས་པས་འཁྱུད་པ། གཡོན་
བརྐྱང་གི་སྟབས་ཀྱིས་འགྱིང་བ། ཁྲོ་བོ་གཉིས་ཀ་གར་དགུའི་ཉམས་ཀྱིས་བརྗིད་ཅན། དཔལ་དང་དུར་ཁྲོད་ཀྱི་ཆས་ཐམས་ཅད་རྫོགས་པ། བསྐལ་པའི་
མེ་རི་འཁྲུགས་པའི་ཀློང་དུ་བེཌཱུརྻའི་ལྷུན་པོ་ལྟར་གསལ་ཞིང་། ཁྲོ་གཏུམ་བཟོད་པར་དཀའ་བའི་རྣམ་པར་གྱུར། ཡེ་ཤེས་པའི་ཚོགས་ཐམས་ཅད་རང་བཞིན་
དབྱིངས་དང་ཡེ་ཤེས་ཀྱི་སྒྱུ་འཕྲུལ་ཆེན་པོར་ཤར་བས་ཞིང་རྡུལ་ལྟར་གྱུར་ཏེ་འཁོར་འདས་ཚེ་བཅུད་དང་བཅས་པ་འདུས་ནས་སིབ་ཀྱིས་ཐིམ་པར་གྱུར། ཞེས་གཞུང་གི་

སྤྱན་འདྲེན་རོལ་མོ་བཅས་དབབ་ལ། བརྟན་པར་བྱའོ། །དེ་ནས་སྒོ་དབྱེ་བ་སོགས་དཀྱུས་ལྟར་ལ། ཚེ་འགུགས་ཚེ་འཛུགས་པའི་བར་བཏང་བའི་རྗེས་སུ། དེ་ལྟར་བསྐུར་བས་བདག་མདུན་ལྷ་ཚོགས་ཐམས་
ཅད་ཀྱི་ཐུགས་ཀ་ནས་འོད་ཟེར་འཕྲོས་སྒོ་བཞིའི་ཁྲོ་རྒྱལ་བཞི་ལ་ཕོག་པས་སྤྲུལ་པ་ཉི་རྡུལ་ལྟར་འཕྲོས་པས་འཁོར་འདས་ཀྱི་ཚེ་དཔལ་བརྟན་གཡོའི་དྭངས་བཅུད་ཐམས་
ཅད་ཚེ་རྫས་དང་ཁྱེད་རང་རྣམས་ལ་བསྟིམ་པའི་མོས་པ་གྱིས། ཞེས་ཚེ་ཛཔ་ཚར་གསུམ་བཏང་། དེ་ནས་བུམ་པ་སོགས་དཀྱུས་ལྟར། གོ་ཁྲབ་སྦྱིན་ཅིང་ཚེ་མི་ཤིགས་པ་རྡོ་རྗེ་ལྟ་བུ་སོགས་སྨོན་ཚིག་བཅས། 
དེའི་རྗེས་ལ། ཧཱུྃ་ཧྲཱིཿམ་བཅོས་ཀ་དག་སོགས་ཀྱང་གྲུབ་པར་བགྱིས་ན་ཚེ་སྟོང་ཉིད་དུ་རྒྱས་འདེབས་ཡིན་པ་འདྲ། དེ་ནས་ལས་རྡོར་གྱིས་བཀྲ་ཤིས་མཐའ་བརྟེན་གྱི་རྫས་བཏེགས་ལ་བཀོད་པ་སློབ་དཔོན་གྱི་མདུན་དུ་བཀོད་ལ།
འདི་ལྟར་སྟོང་ཐུན་བཅས་ཏེ་བསྐུར་བར་བྱའོ།། དེ་ལྟར་དབང་གི་ཆུ་བོ་ཆེན་པོ་ལེགས་པར་དབབ་པ་མཐའ་རྒྱས་སུ་གྲུབ་ཅིང་། དེ་ནས་དབང་གི་བདག་པོ་སློབ་དཔོན་དང་ཐ་

༄༅། །མི་དད་པའི་དཀྱིལ་འཁོར་གྱི་ལྷ་དང༌། རབ་འབྱམས་ཕྱོགས་དུས་ཀྱི་རྒྱལ་བ་སྲས་བཅས་བླ་མ་རིག་འཛིན་ཡི་དམ་ཞི་ཁྲོ། མཁའ་འགྲོ་
མ་ཚོགས། བསྟན་པ་སྲུང་མཛད། བཀའ་སྲུང༌། གཏེར་སྲུང་། དཔའ་བོ་དཔའ་མོ་དཀར་ཕྱོགས་སྐྱོང་བའི་ལྷ་ཀླུ་སོགས་བསམ་གྱིས་མི་ཁྱབ་པའི་ཚོགས་
མས་ཅད་ཤིན་ཏུ་དགྱེས་ཤིང་ཐུགས་རྗེ་རྗེས་སུ་ཆགས་པའི་གར་དང་རོལ་མོ་སྒྲ་དབྱངས་སྙན་པའི་རྡོ་རྗེའི་གླུ་བླངས་པས་སྟོང་གསུམ་གྱི་ནམ་མཁའ་བར་སྣང་ས་གཞི་
ཀུན་ཁྱབ་སྟེ། རྡོ་རྗེའི་སློབ་མ་རྣམས་ལ་འཕྲལ་ཡུན་ཀུན་ཏུ་ཤིས་པའི་དགེ་མཚན་གྱི་ཆེད་དུ་བཀྲ་ཤིས་པའི་རྫས་ཀྱིས་མདུན་བསྟར་ཏེ། རྡོ་རྗེའི་གསུང་གི་བདེན་
ཚིག་བརྗོད། ལྷ་ཡི་མེ་ཏོག་སིལ་མ་འཐོར་བའི་ཆར་གྱིས་ཕྱོགས་ཐམས་ཅད་གང་བར་གྱུར་པའི་འདུན་པ་དྲག་པོ་མི་ཕྱེད་པ་གྱིས་ཤིག ༈ སྔོན་

འཁོར་ལོ་བསྒྱུར་བའི་རྒྱལ་པོ་རྣམས་གསོ་སྦྱོང་ལ་གནས་པའི་ཚེ་ན། ཤར་གྱི་རི་བོ་རྩེ་ནས་ཉི་མ་དང་མཉམ་དུ་གསེར་གྱི་འཁོར་ལོ་རྩིབས་སྟོང་དང་ལྡན་པ་བྱུང་བ་
རྒྱལ་པོའི་དྲུང་དུ་འཁོད་ཅིང་གང་འདོད་ཀྱི་དངོས་པོ་འབྱུང་བ་དང་། མཐོ་བར་འཕར་བ་དང་། དམའ་བར་འབབ་པའི་འགྲོས་ཀྱིས་འཇིག་རྟེན་གྱི་ཁམས་ཐམས་
ཅད་ལ་མངའ་དབང་སྒྱུར་བ་བྱུང་བ་དེ་བཞིན་དུ་དེང་འདིར་ཡང་རྡོ་རྗེའི་སློབ་མ་རྣམས་འཁོར་ལོའི་རྫས་ཀྱིས་མངའ་གསོལ་བ་ལ་བརྟེན་ནས་དབང་བཞིའི་རྒྱལ་ཐབས་
ཆེན་པོར་རྟོགས་གྲོལ་དུས་མཉམ་དུ་མངའ་དབང་འབྱོར་བས་ཁམས་གསུམ་ཆོས་ཀྱི་རྒྱལ་པོ་ཆེན་པོར་གྱུར་ཅིག ཧཱུྃ་ཧཱུྃ༔ ཆོས་རྣམས་རང་བཞིན་སོགས། མེ་ཏོག་
འཐོར། ཡང་གོང་བཞིན་བརྗོད་པར་ཁ་བསྒྱུར་ལ། མཛོད་ཀྱི་ཕུག་ཏུ་ནོར་བུ་མདོག་མཐོན་འཐིང་། དབྱིབས་ཟུར་བརྒྱད་པ་བྱུང་བ་ཙམ་ན་མངའ་ཁུལ་གྱི་སྐྱེ་བོ་ཀུན་དང་བཅས་

༄༅།  །པས་རང་རང་གི་ཇི་འདོད་ལག་མཐིལ་དུ་མཆིས་པ་ལྟར་གྱུར་པ༴ ཧཱུཾ་ཧྲཱིཿ དགོས་འདོད་རེ་སྐོང་སོགས། བཙུན་མོའི་འཁོར་གྱི་ནང་དུ་
བཙུན་མོ་རིན་པོ་ཆེ་བུད་མེད་ཀྱི་སྐྱོན་ཀུན་བྲལ་ཞིང་། ཡོན་ཏན་བརྒྱད་དང་ལྡན་པ་ཞིག་བྱུང་བ། མཐོང་རེག་ཙམ་གྱིས་བསམ་གཏན་གྱི་དགའ་བདེ་རྒྱུད་ལ་སྐྱེད་
པ༴ ཧཱ་ཧི༔ སྐྱེ་མེད་མཁའ་དབྱིངས་སོགས། ཁྱིམ་བདག་གི་འཁོར་གྱི་ནང་དུ་བློན་པོ་རིན་པོ་ཆེ་གཟུགས་བཟང་ཞིང་སྟོབས་རྩལ་ཆེ་བ་ས་ཡི་བདག་པོ་ལ་སྙིང་
ཉེ་ཞིང་རྒྱལ་སྲིད་ཀྱི་ལེགས་ཉེས་ཐམས་ཅད་ཁོང་དུ་ཆུབ་པའི་བློ་གྲོས་དང་ལྡན་པ༔ ཧཱུྃ་ཧྲཱིཿཐབས་ཤེས་གཉིས་སོགས། གླང་པོ་ཆེའི་བྲེས་ཀྱི་ནང་དུ་གླང་པོ་རིན་
པོ་ཆེ་ཁ་དོག་ཁ་བ་དང་དངུལ་གྱི་མདོག་ཅན་མཆེ་བ་དྲུག་དང་ལྡན་པ་ནོར་བུའི་དྲྭ་བས་གཡོགས་པ་སྟོང་གསུམ་ཡུད་ཀྱིས་བསྐོར་བ༔ ཧཱུྃ་ཧཱུྃ༔ ཐུགས་རྗེ་རིག་པའི་

རྩལ་ཤུགས་སོགས། རྟ་ཡི་བྲེས་ཀྱི་ནང་དུ་རྟ་མཆོག་རིན་པོ་ཆེ་ཁ་དོག་རྨ་བྱའི་མགྲིན་པ་ལྟ་བུ་སྤུ་སྡུག་ལ་འོད་ཟེར་སྣ་ཚོགས་འཕྲོ་བ་གཅོང་ནད་མེད་ཅིང་པདྨ་ནས་པདྨའི་
སྟེང་དུ་གོམ་པ་འདོར་བའི་མྱུར་བའི་ཤུགས་ཅན་རྒྱལ་པོའི་འཇིགས་པ་ཡོད་པའི་ས་ཕྱོགས་དང་སྲོག་འཚོ་བའི་ཐབས་ཤེས་པ༔ ཧཱུྃ་ཧྲཱིཿ ས་ལམ་རབ་བསྒྲོད་ཉག་
གཅིག་སོགས། དཔུང་གི་ཚོགས་ཀྱི་སྔོན་དུ་འགྲོ་བའི་དམག་དཔོན་རིན་པོ་ཆེ་སྙིང་སྟོབས་དང་ལྡན་པ་རྡོ་རྗེའི་གོ་མཚོན་གྱིས་སྤྲས་པ་ཉི་མའི་དཀྱིལ་འཁོར་ལྟར་གཟི་
བྱིན་བཟོད་པར་དཀའ་བ་མཐོང་བ་ཙམ་གྱིས་ཕ་རོལ་གྱི་དགྲ་སྡེ་སྤ་ཞུམ་པ་དཔུང་ཚོགས་འགྲོ་ལྡོག་ལ་མཁས་པ༔ ཧཱུྃ་ཧྲཱིཿ ཁམས་གསུམ་ཉོན་མོངས་གཡུལ་ངོ་
རུ༔ སོགས་རོལ་མོ་བསྒྲགས། རྫས་བརྒྱད་དཀྱུས་ལྟར་ལ་མེ་ཏོག་འཐོར་བ་དང་། མཐར་རོལ་མོ། དེ་ནས་བཀྲ་ཤིས་རྟགས་བརྒྱད་ནི། སྔོན་སྟོན་པ་ཡང་དག་པར་རྫོགས་པའི་སངས་རྒྱས་བཅོམ་

༄༅། །ལྡན་འདས་རྣམས་ཛམ་བུའི་གླིང་དུ་སྐུ་བལྟམས་པའི་ཚེ་ན་བྲམ་ཟེ་མཚན་རྟགས་མཁན་གྱིས་དབུ་གདུགས་ལྟར་ཟླུམ་ལ་འཁོར་བ༔ དེ་ཞི་
བ་མངོན་དུ་བརྙེས་ནས་འཇིག་རྟེན་ན་ཚངས་པའི་འཁོར་ལོ་བསྐོར་བའི་བཀྲ་ཤིས་པའི་རྟགས་སུ་མངའ་གསོལ་བ་དེ་བཞིན་དུ་དེང་འདིར་ཡང་རྡོ་རྗེའི་སློབ་མ་རྣམས་
གསེར་གདུགས་ཀྱི་རྫས་ཀྱིས་མངའ་གསོལ་བ་ལ་བརྟེན་ནས་དོན་གཉིས་ལྷུན་གྱིས་གྲུབ་པར་གྱུར་ཅིག ཧཱུྃ་ཧྲཱིཿ གསེར་གདུགས་སྐྱོབས་ཆེན་ཐམས་ཅད་སོགས། 
དེ་བཞིན་དུ། སྤྱན་གྱི་དཀྱིལ་འཁོར་དཀྱུས་རིང་ཞིང་དག་ཅིང་གསལ་ལ་དྲི་མ་མེད་པ་གསེར་ཉ་ལྟར་མཛེས་པ༴ ཧཱུཾ་ཧྲཱིཿ གསེར་ཉ་དྲི་མེད་རྣམ་དག་སོགས། ལྗགས་
ཀྱི་དཀྱིལ་འཁོར་སྲབ་ལ་མཉན་པ་ཞལ་རས་ཁེབ་པ་དམར་ལ་གསལ་བ་པདྨ་ལྟར་མཛེས་པ༴ ཧཱུྃ་ཧྲཱིཿ པདྨ་འདབ་བརྒྱད་རབ་རྒྱས་སོགས། མགུལ་གྱི་དཀྱིལ་

འཁོར་ཟླུམ་ལ་འགྲིལ་བ་འཁོར་གསུམ་དང་ལྡན་པ་བུམ་པ་ལྟ་བུ༴ ཧཱུྃ་ཧྲཱིཿ བུམ་པ་བཟང་པོ་དཔག་བསམ་སོགས། ཐུགས་ཀའི་དཀྱིལ་འཁོར་མེ་ལོང་སྦྱངས་བ་
ལྟ་བུའི་གསལ་བ་ལ་གཏིང་དཔག་བྲལ་བའི་རི་མོ་མཐོང་བས་མི་ངོམས་པ་དཔལ་གྱི་བེའུར་ཤར་བ༔ ཧཱུྃ་ཧྲཱིཿ ཐུགས་མཆོག་རྣམ་དག་མི་འགྱུར་སོགས། ཚེམས་
ཤིན་ཏུ་དཀར་ཞིང་དུང་དཀར་པོ་གཡས་སུ་འཁྱིལ་བ་ལྟ་བུ་གྲངས་བཞི་བཅུ་ཚང་བ་རིང་ཐུང་མཉམ་ལ་བར་ཐག་བཟང་བཟ ཧཱུྃ་ཧྲཱིཿཕྱག་ན་ཡིད་བཞིན་ནོར་བུ་
སོགས། ཕྱག་ཞབས་ཀྱི་མཐིལ་མེ་ལོང་གི་ངོས་ལྟར་མཉམ་པའི་སྟེང་ན་གསེར་གྱི་འཁོར་ལོ་རྩིབས་སྟོང་དང་ལྡན་པའི་རི་མོ་གསལ་ལ་ཟབ་པར་དོད་པ༴ ཧཱུྃ་ཧྲཱིཿ
འཁོར་ལོ་རིན་ཆེན་གསང་སྔགས་སོགས། སྐུའི་དཀྱིལ་འཁོར་ཆུ་ཞེང་གབ་པ་ལྷམ་མེར་གསལ་ཞིང་འཁོར་ཚོགས་གང་ལས་ཀྱང་ཁྱད་པར་འཕགས་ཏེ། དེ་དག་

༄༅།  །ཟིལ་གྱིས་ནོན་པ་རྒྱལ་མཚན་ལྟ་བུར་མཛེས་པ༔ ཧཱུྃ་ཧྲཱིཿ བསྟན་པ་མི་ནུབ་རྒྱལ་མཚན་སོགས། སྭ་སྟི་བྷྲུཾ༔ ཞེས་རོལ་མོ་སྣ་ཚོགས་ལྡིར་རོ། །
དེ་ལྟར་འགྲུབ་པའང་དཀོན་མཆོག་གསུམ་གྱི་སོགས། དེ་ལྟར་དབང་བསྐུར་བའི་རིམ་པ་ཐ་དག་གྲུབ་ནས། ད་ནི་དམ་ཚིག་གི་རིམ་པ་ཐ་དག་བསྲུང་དགོས་ཏེ།
དབང་སྲོག་རྒྱུད་ལ་གནས་པ་དམ་ཚིག་སྟེ། །ཞེས་གསུངས་པ་དང༌། ཧེ་རུ་ཀ་དཔལ་འདུས་པ་ལས། །མི་འདའ་དམ་པ་མཆོག་གྱུར་པ། །འདས་པར་གྱུར་
ན་ཚིག་པར་བཤད། །ཅེས་པས། དམ་ཚིག་འདི་བསྲུང་ན་རང་རྒྱུད་ལེགས་པར་བསྡམ་ཞིང༌། སྤང་བྱ་སྒྲིབ་ཚོགས་ཚིག་པར་འགྱུར་རོ། །མ་བསྲུངས་
ན༑ རང་རྒྱུད་ཉོན་མོངས་གིས་བསྡམ་ཞིང་རྡོ་རྗེའི་དམྱལ་བར་ཚིག་པར་འགྱུར་ཏེ། ཀུན་མཁྱེན་འཇིགས་མེད་གླིང་པས། འདི་ལྟར་སྔགས་ལ་ཞུགས་པའི་

གང་ཟག་དེ། །ཐར་ལྷུང་གཉིས་ལས་འགྲོ་ས་གསུམ་པ་མེད། །ཅེས་གསུངས་ཕྱིར་སྲོག་དང་བསྡོས་ནས་སྤང་བར་བྱ་དགོས་སོ། །སྤང་བར་བྱ་བའི་དམ་ཚིག་
ནི༑ བསྲུང་མཚམས་མེད་པ་གཅིག་ཅར་བའི་དམ་ཚིག་དང་། བསྲུང་མཚམས་ཅན་རིམ་གྱིས་དམ་ཚིག་གོ །དང་པོ་ནི། རྟོགས་གྲོལ་དུས་མཉམ་ཨིནྡྲ་བྷུ་
ཏི་ལྟ་བུའི་སྤྱོད་ཡུལ་ཏེ། ཀུན་བྱེད་རྒྱལ་པོ་ལས། ཀྱེ་ཀུན་བྱེད་ང་ཡི་དགོངས་པའི་དམ་ཚིག་ནི། །མ་ཡེངས་དྲན་པས་དངོས་པོ་ཡེ་ཤེས་སྐུ། །མ་བཅོས་
སུས་ཀྱང་མ་བྱས་རང་བྱུང་སྟེ། །རིག་པས་དབང་སྒྱུར་བསྲུང་དང་མི་བསྲུང་མེད། །ཅེས་ཆོས་ཉིད་རིག་པའི་ཀློང་ལས་མི་གཡོ་བས་འདའ་ཉམས་མེད་པར་བསྟན་
པ་ཡིན། གཉིས་པ་བསྲུང་མཚམས་ཅན་གྱི་དམ་ཚིག་ལ། སྤྱི་ཡི་དམ་ཚིག ཁྱད་པར་གྱི་དམ་ཚིག ལྷག་པའི་དམ་ཚིག་གསུམ་སྟེ། སྤྱི་མདོ་ལས།

༄༅།  །མོས་པ་ཆུང་ངུ་ཐམས་ཅད་ལ། །བསྲུང་བའི་མཚམས་དག་བཟུང་བར་བྱོས། །ཞེས་དང་། སྤྱི་དང་ཁྱད་པར་ལྷག་པ་ཡི། །རྣམ་
པར་དབྱེ་བར་བཟུང་བྱ་སྟེ། །ཞེས་གསུངས་པ་ལྟར། སྤྱིའི་དམ་ཚིག་ནི་དབང་གི་སྔོན་འགྲོའི་སྐབས་སུ་སྡོམ་པ་གོང་མའི་རྟེན་ཡོངས་སུ་དག་ཕྱིར་སོ་བྱང་གཉིས།
ཕྱི་རྒྱུད་གསུམ་གྱི་སྡོམ་པ་ཁས་བླང་བ་ལྟར་བསྲུང་དགོས་པར་བསྟན། ཁྱད་པར་གྱི་དམ་ཚིག་ལ། རྩ་བ་དང་ཡན་ལག་གཉིས། དང་པོ་ནི་དངོས་གྲུབ་ཐམས་
ཅད་བླ་མ་ལ་བརྟེན་ནས་ཐོབ་དགོས་ཤིང་། བླ་མའི་སྐུ་གསུང་ཐུགས་རྡོ་རྗེ་གསུམ་དུ་སྦྱོར་མི་སྦྱོར་གྱི་ཤིང་གི་ལོ་འབྲས་སོགས་འཕེལ་མི་འཕེལ་རྩ་བ་ལ་རག་ལས་
པ་ལྟར་རོ། །དེ་ལ་བླ་མའི་སྐུ་གསུང་ཐུགས་ཀྱི་སྐུའི་དམ་ཚིག་ལ་དགུ་སྟེ་ཕྱིའི་དམ་ཚིག་གསུམ་ནི། མ་བྱིན་ལེན་པ། མི་ཚངས་སྤྱོད་པ། སྲོག་གཅོད་པ་

རྣམས་སྤངས། ནང་གི་དམ་ཚིག་གསུམ་ནི། ཕ་མ་དང་རྡོ་རྗེའི་སྤུན་སྲིང་དང་རང་ལུས་ལ་སྨོད་པ། ཆོས་དང་གང་ཟག་ལ་སྨོད་པ། རང་ལུས་ལ་གདུང་
བ་བསྐྱེད་པ་རྣམས་སྤངས། གསང་བའི་གསུམ་ནི། རྡོ་རྗེའི་མིང་སྲིང་གི་ལུས་ལ་རྡེག་པར་གཟས་ཤིང་རྒྱན་ལ་སྨོད་པ། མཆེད་ལྕམ་ལ་བརྡེག་པ་དང་བླ་མའི་
ཡུམ་ལ་གཙེས་པ། བླ་མའི་སྤྱན་སྔར་བག་མེད་པའི་སྤྱོད་ལམ་དང་གྲིབ་མ་འགོམས་པ་རྣམས་སྤང་བའོ། །གསུང་གི་དམ་ཚིག་ལ་དགུ་ལས། ཕྱིའི་གསུམ་ཙཱ།
ནི༑ རྫུན་དང་། ཕྲ་མ། ཚིག་རྩུབ་སྤངས། ནང་གི་གསུམ་ནི། དམ་པའི་ཆོས་སྨྲ་བ་དང་། བསམ་པ་དང་། སྒོམ་པ་པོ་རྣམས་ལ་གཤེ་སྐུར་
སྤངས། གསང་བའི་གསུམ་ནི། བླ་མ་དང༌། ཡུམ་དང་གྲྭ་འཁོར་དང༌། རྡོ་རྗེའི་སྤུན་སྲིང་རྣམས་ཀྱི་ཚིག་ལ་བརྙས་པ་དང་བཅས་པས་བཅག་པ་སྤངས་

༄༅། །བའོ། །ཐུགས་ཀྱི་དམ་ཚིག་ལ་དགུ་ལས། ཕྱིའི་གསུམ་ནི། གནོད་སེམས། བརྣབ་སེམས། ལོག་ལྟ་སྤང༌། ནང་གི་གསུམ་
ནི༑ སྤྱོད་པ་ལོག་པ། སྒོམ་པ་ལོག་པ། ལྟ་བ་ལོག་པ་སྤངས། གསང་བའི་གསུམ་ནི། ཉིན་ཞག་གཅིག་ཆ་དྲུག་ཏུ་བསྒོས་པའི་དྲུག་ཆ་རེ་རེ་ལ། ལྟ་
སྒོམ་སྤྱོད་གསུམ་དང་། ཡི་དམ་གྱི་ལྷ། བླ་མ་དང་མཆེད་ལྕམ་ཡིད་ལ་མ་བྱས་པ་སྤང་བར་བྱ་བའོ། །གཉིས་པ་ཡན་ལག་གི་དམ་ཚིག་ལ་ལྔ་ཚན་ལྔ་སྟེ། དང༌ 
པོ་སྤྱད་བྱ་ལྔ་ནི། སྦྱོར་བ་དང་། སྒྲོལ་བ། མ་བྱིན་ལེན་པ། རྫུན་ངག་འཁྱལ་ལྔའོ། །གཉིས་པ་མི་སྤང་བ་ལྔ་ནི། འདོད་ཆགས། ཞེ་སྡང༌།
གཏི་མུག ང་རྒྱལ། ཕྲག་དོག་ལྔའོ། །གསུམ་པ་དང་བླང་ལྔ་ནི། དྲི་ཆེན། དྲི་ཆུ། ཚྭ་ས། རཀྟ། རྡོ་རྗེ་ཟིལ་པ་ལྔའོ། །བཞི་པ་ཤེས་བྱ་
མཛེས་རྒྱན།

ལྔ་ནི། ཕུང་པོ་ལྔ་རིགས་ལྔར་ཤེས་པ། འབྱུང་ལྔ་ཡུམ་ལྔར་ཤེས་པ། དབང་པོའི་ཤེས་པ་དང་བཅས་སེམས་དཔའ་བརྒྱད་དུ་ཤེས་པ། ཡུལ་བརྒྱད་སེམས་
མ་བརྒྱད་དུ་ཤེས་པ། ཁ་དོག་ལྔ་རིགས་ལྔ་ཡེ་ཤེས་ལྔར་ཤེས་པའོ། །ལྔ་པ་སྒྲུབ་བྱ་ལྔ་ནི། དེ་བཞིན་གཤེགས་པའི་རིགས། རྡོ་རྗེའི་རིགས། རིན་པོ་
ཆེའི་རིགས། པདྨའི་རིགས། ལས་ཀྱི་རིགས་ལྔ་པོ་མེ་ཏོག་ཕོག་པའི་རིགས་ཀྱི་ལྷ་གཙོ་བོར་བྱས་ཏེ་སྒྲུབ་པའོ། །དེ་དག་ལས། དང་པོ་བཅོ་ལྔ་ནི་སྤྱོད་
བྱ་སྤྱོད་པའི་དམ་ཚིག་སྟེ་ལྟ་དགོངས་གདེང་དང་མི་ལྡན་གྱི་དུས་ཚོད་དང་འབྲེལ་བར། དངོས་བསྟན་དང་སྦས་དོན་གྱི་གནད་ཤེས་པར་སྤྱོད་པ་ཡིན། དེ་ནས་
ལྔ་ནི་ཤེས་བྱ་ལྟ་བའི་དམ་ཚིག རྗེས་ཀྱི་ལྔ་ནི་སྒྲུབ་བྱ་བསྒོམས་པའི་དམ་ཚིག་སྟེ་ཚུལ་བཞིན་ཉམས་སུ་བླང་བར་བྱོས་ཤིག གསུམ་པ་ལྷག་པའི་དམ་ཚིག་ནི།

༄༅། །སྒྲུབ་པ་པོ་ལ་སོགས་པའི་སྐབས་སུ། བསྲུང་བྱ་ལྷག་པར་བསྟན་པ་སྟེ། རྡོ་རྗེ་སློབ་དཔོན་གྱི་སྐུ་ལ་མི་འཚེ་ཞིང་བཀའ་མི་བཅག བླ་
མའི་ཡུམ་ལ་མི་སྤྱོད། དད་པ་ཅན་གྱི་ཚོགས་མི་བཅག་དཀོན་མཆོག་དང་མཁས་པའི་དཀོར་ལ་མི་འབག་ཅིང་ཆང་མྱོས་པར་མི་འཐུང་། སྤྱན་གྱི་ཡུམ་ལ་མི་སྤྱོད།
མཚན་ལྡན་གྱི་གཟུངས་མ་མི་སྤང༌། མཚན་ཉིད་མེད་པའི་དམ་རྫས་མི་སྤྱོད། མཁས་པའི་ཡོན་ཏན་མི་སྨོད། སྣོད་མིན་ལ་གསང་ཆོས་མི་བསྟན། སྣོད་
ལྡན་གྱི་སློབ་མ་མི་སྤངས། དོན་བདེ་སྟོང་དང་རྟགས་ཡབ་ཡུམ་མི་འབྲལ། མཆེད་དང་ཀྱལ་ཁ་ཙམ་དུའང་མི་འཐབ། གཞན་གྱིས་སྤྱོད་པའི་ལྷ་མི་སྤྱོད། བླ་
མའི་གདན་ས་ལ་མི་རློམ། རང་བཞིན་གྱི་མཚམས་བཅད་པ་ལས་མི་འབྲལ། ཏིང་ངེ་འཛིན་བྱིང་རྒོད་ཀྱི་དབང་དུ་མི་བཏང་། བཟླས་པ་དང་ཆོ་ག་དག་ལ་

མི་ཚིག་གི་གཏམ་སྨྲ་བས་མི་བཅད། དབང་རྟགས་ཕྱག་རྒྱ་བཅང་ཞིང་བརྡ་མི་བརྗེད། རྣལ་འབྱོར་པའི་གྲལ་དཀྲུགས་པ་དང་སྐྱེ་བོའི་སྔགས་ཟློག་མི་བྱེད། དུས་
རྟག་ཏུ་རྡོ་རྗེ་སློབ་དཔོན་གཙུག་ཏུ་བཀུར་བའི་ཉི་ཤུ་པོ་དེ་རྣམས་བསྲུང་བར་བྱའོ། །མདོར་ཧྲིལ་གྱིས་དྲིལ་ན། བླ་མ་རྡོ་རྗེ་སློབ་དཔོན་དཀྱིལ་འཁོར་ཀུན་གྱི་སྤྲོ་
བསྡུའི་བྱེད་པོ་སྟེ། དེའི་སྐུ་གསུང་ཐུགས་ཀྱི་རྡོ་རྗེ་གསུམ་དང༌། རང་གི་ལུས་ངག་ཡིད་གསུམ་ཡེ་ནས་དབྱེར་མི་ཕྱེད་པ་དེ་ལུས་རྩའི་རང་བཞིན་སྐུ་རྡོ་རྗེ། རྩྭ་
ཡི་གེའི་རང་བཞིན་གསུང་རྡོ་རྗེ། ཁམས་བདུད་རྩི་བྱང་ཆུབ་ཀྱི་སེམས་ཐིག་ལེ་ཉག་གཅིག་རང་བྱུང་གི་རིག་པ་དྭངས་མའི་སྲོག་ཨེ་ཝཾ་ཁ་སྦྱོར་ཐིག་ལེ་ཐུགས་རྡོ་རྗེ་ཡིན་
པ་ཉིད། ཐོས་པས་ཕྱིའི་འཁྲུལ་སྣང་གི་སྒྲོ་འདོགས་བཅད། བསམ་པས་ནང་འཁྲུལ་ཤེས་སེམས་ཀྱི་སྒྲོ་འདོགས་བཅད། བསྒོམས་པས་གསང་བ་རང་བྱུང་ཡེ་

༄༅། །ཤེས་ཀྱི་སྒྲོ་འདོགས་བཅད་ནས། སྣང་བ་སྐུའི་ཁྱེར་སོ། གྲགས་ཚད་གསུང་གི་ཁྱེར་སོ། འགྱུ་ཚད་ཐུགས་ཀྱི་ཁྱེར་སོ་དང་ལྡན་ན་དམ་
ཚིག་ཐམས་ཅད་དེར་འདུ་བས་ཉམས་པ་མེད་པ་ཡིན་ཏེ། སྡོམ་པ་གསུམ་རྣམ་པར་ངེས་པ་ལས། མདོར་ན་རང་ལུས་རྡོ་རྗེ་གསུམ་ཤེས་ན། །སྔགས་ཀྱི་དམ་ཚིག་
ས་ཡ་འབུམ་སྡེ་འདུས། །ཞེས་གསུངས་པ་ལྟར་ཉམས་སུ་བླང་བར་མཛོད་ཅིག དེའི་ཕྱིར་ན། ད་ལན་དབང་བསྐུར་བའི་ལྷག་པའི་ལྷ་འདི་དག་ལས་རྒྱུན་
ཁྱེར་མོས་པ་གང་ཡོད་དང་། དེ་ལ་གྲངས་བསྙེན་དང༌། དུས་བསྙེན་འདི་དང་འདི། དེ་ལྟར་མ་གཏོགས་པའི་དགེ་བ་ཆོས་སྤྱོད་བཅུ་འདི་དང་འདི་ཞེས་བྱ་
བ༑ དགེ་བའི་དམ་བཅའ་ཤུགས་ཆེན་པོ་རེ་སྨྲ་བར་ཞུ། ཞེས་དམ་བཅའ་བསྐྱར་ཟིན་ནས། འོ་དེ་ལྟ་བུའི་དམ་ཚིག་བསྒྲགས་པ་དང་། དམ་བཅའ་བསྐྱལ་བ་དེ་ཀུན་

ཁ་ཙམ་ཚིག་ཙམ་གྱིས་བབ་བཅོལ་མ་ཡིན་པར་རང་གི་རྟོགས་གོམས་ཀྱི་ཚོད་དང་འབྲེལ་བར་བསྲུང་བྱ་ཐ་དག་སྲུང་ཞིང་། དམ་བཅའ་ཀུན་ཀྱང་སྐྱེ་བ་འདིར་གྲུབ་
པའི་སྐལ་བ་དང་གལ་སྲིད་མ་ལྡན་པར་གྱུར་ཚེ་ཕྱི་མའི་ལམ་དུ་སྒྲུབ་པའི་དམ་བཅའ་ཞེ་བཅད་དྲག་པོ་དང་ལྡན་པ་ལས། དེ་སྔ་ཕན་གྱི་དམ་ཆུ་ལན་གྲངས་བཏུང་
ཟིན་པའི་ཁེ་ཉེན་ལ་དམིགས་པས་འདིའི་རྗེས་ཟློས་མཛོད། གཙོ་བོས་ཇི་ལྟར་བཀའ་སོགས་ལན་གསུམ་བསྐྱར་ཞིང་། གཏང་རག་གི་མཎྜལ། ལུས་དབུལ་བ་བྱའོ། །དེ་ལྟར་
དབང་བསྐུར་ལེགས་པར་ཐོབ་པ་ནི་ཕན་ཡོན་ཚད་མེད་པ་དང་ལྡན་པ་ཡིན་ཏེ། སྐྱེ་བ་འདིར་འཇིགས་པ་བརྒྱད་དང་བཅུ་དྲུག ནད་རིགས་བཞི་བརྒྱ་རྩ་བཞི།
གདོན་རིགས་སྟོང་ཕྲག་བརྒྱད་ཅུ་ལས་སྐྱོབས། དབང་ཐང་དང་བསོད་ནམས་དཔལ་བསྐྱེད་པ་མཐོང་ཆོས་དང༌། ཕྱི་མའི་སྐྱེ་བ་རྣམས་ལའང་དེ་ལྟར་འཐོབ་པར་

༄༅། །འགྱུར་ཏེ། ཨོ་རྒྱན་ཆེན་པོས། ལོ་རེ་བཞིན་དུ་དབང་བསྐུར་རེ་རེ་ཞུས༔ ལོ་བརྒྱ་ཐུབ་ན་དབང་བརྒྱ་རྫོགས་པ་ཡིན༔ ཕྱི་མ་དུད་
འགྲོར་སྐྱེས་ཀྱང་དབང་ཆེན་འགྱུར༔ གསུངས་སོ། །གསང་བ་མཛོད་ཀྱི་རྒྱུད་ལས། དབང་བསྐུར་ཡང་དག་སྦྱིན་ལྡན་ན། །སྐྱེ་ཞིང་སྐྱེ་བར་དབང་བསྐུར་
འགྱུར། །དེ་ཡི་སྐྱེ་བ་བདུན་ཚུན་ཆད། །མ་བསྒོམ་ནའང་དངོས་གྲུབ་ཐོབ། །གསུང་པས་སྐྱེ་བ་ཕྱི་མ་རྣམས་ལ་བྱེད་པ་རྒྱུ་མཐུན་གྱིས། དབང་བསྐུར་ཐོབ་ི
སྟེ༑ དམ་ཚིག་ཚུལ་བཞིན་དུ་བསྲུང་ནས་བསྐྱེད་རྫོགས་ལ་འབད་རྩོལ་ཆུང་རུང་སྐྱེ་བ་བདུན་ནས་སངས་རྒྱས་པ་ཡིན། ཚེ་འདི་ལ་དམ་ཚིག་མ་ཉམས་ན། དབང་
རབ་ཚེ་འདི། དབང་འབྲིང་འཆི་ཁ་བར་དོ། དབང་པོ་ཐ་མ་ཇི་ལྟར་རྟུལ་རུང་མི་ཚེ་བཅུ་དྲུག་ནས། ཐུན་མོངས་གྲུབ་པ་བརྒྱད། དབང་ཕྱུག་གི་ཡོན་ཏན་

བརྒྱད། མཆོག་གི་དངོས་གྲུབ་ཁ་སྦྱོར་ཡན་ལག་བདུན་ལྡན་རྡོ་རྗེ་འཆང་གི་གོ་འཕང་ལ་སྦྱོར་བ་ནི་སངས་རྒྱས་རྡོ་རྗེ་འཆང་གི་ཞལ་གྱིས་བཞེས་པ་ཡིན་པས་དགའ་
སྤྲོ་ཆེན་པོ་མཛོད་ཅིག དེ་ལྟ་བུའི་དབང་བསྐུར་བ་ཐོབ་ནས་དེང་ཕྱིན་ཆད་བསྟན་པ་ལ་ཐུགས་བསྐྱེད་མཐའ་གཅིག་ཏུ་དཀར་བས་འཆད་དང་སྒྲུབ་པ་ལ་མི་གཡེལ་
བར་གསོལ་བ་ལན་སྟོང་དུ་འདེབས་པ་ལགས་སོ། །འདི་ཉིད་ཀྱི་ཐོག་མཐའ་བར་གསུམ་དུ་བསྐུར་བ་དང་ཐོབ་པའི་དགེ་རྩ་ཇི་སྙེད་ཀྱིས་མཚོན་ཏེ། རང་གཞན་
ཀུན་གྱི་དུས་གསུམ་གྱི་དགེ་ཚོགས་ཐམས་ཅད། རྒྱལ་བའི་བསྟན་པ་དང་བསྟན་འཛིན་མུ་མཐའ་མེད་པར་འཕེལ་ནས་ལུས་ཅན་ཐམས་ཅད་ཕྱམས་གཅིག་ཀུན་བཟང་
གདོད་མའི་གཞི་ཀློང་དུ་ཕྱིན་པའི་བསྔོ་བ་གནང་བར་ཞུ། ཞེས་བསྔོ་སྨོན་མཐའ་རྒྱས་ཀྱིས་གྲོལ་ལོ། །ལྷག་མ། བསྐུལ་ཆད་བརྟན་སོགས་རྗེས་ཀྱི་ཆོ་ག་བླ་མ་ཞི་བའི་སྒྲུབ་གཞུང་ལྟར་བཏང་། བཀྲ་ཤིས་བསྔོ་

༄༅།  །བ་སྨོན་ལམ་མཐའ་རྒྱས་བཅས་ལས་ཀྱི་རྗེས་མི་མངོན་པར་བྱའོ། །སླད་ཀྱི་ཚིགས་སུ་བཅད་པ། རྒྱལ་མཆོག་དྲིན་ཆེན་བླ་མའི་ཐུགས་ཀྱི་མན་ངག་ཞལ་གྱི་བུམ་བཟང་ལས་བྱུང་བ། །བློ་ངན་སྣོད་ཀྱིས་
མ་བསླད་སྦྱང་རྩི་མངར་པོའི་ཉིང་ཁུ་མཆོག་གི་རྒྱུན་བཟང་པོ། །མཐོང་བ་ཙམ་གྱིས་སྟོང་འུར་སྒྲོགས་མིན་བློ་གྲོས་ལྕེ་ཡིས་ལེགས་མྱོང་སིམ་པའི་རོ། །ཆུད་མཛའ་སྤངས་ཏེ་སྤེལ་འདི་ཉམས་ལྡན་མདུན་སར་མཛེས་ཀྱི་གཞན་ལ་ཅི་ཆར་ཡོད། །
།དམ་པའི་ངང་ཚུལ་བཤད་དང་སྒྲུབ་རྩོམ་ལ། །ལྷག་པར་དམ་བཅའི་ཁུར་ཆེན་མི་འདོར་གཤིས། །དེ་ཕྱིར་གཞན་གྱི་ཆུང་ངུར་འབད་ན་ཡང་། །གྲོགས་སུ་གཟིགས་ཏེ་དགྱེས་མཆོད་དམ་པར་བསྔགས། །ལམ་མིན་མུན་པའི་རུམ་དུ་མགོ་
འཁོར་གླེན་འཐུམས་ཐ་དག་ནི། །རང་ཉིད་ཤིན་ཏུ་ཕུན་ཚོགས་འཁྲུལ་ནས་མཆོག་ལའང་སྨོད་པར་བྱེད། །སྲིན་བྱའི་ཁྱུ་ལ་ཀོ་ཀི་མ་མཐོང་སྤྱོད་ན་འཇོལ་མོར་ཅི། །དེ་བཞིན་དམ་པའི་ལེགས་བཤད་སྨོད་ན་འདི་ཡིས་མགུ་ལྟ་ཅི། །འོན་
ཀྱང་དྲིན་ལྡན་བླ་མ་ཡི། །བཞེད་པ་སྐོངས་དང་བསྟན་པའི་གསོས། །དམིགས་པའི་ཚིག་ཚོགས་མེ་ཏོག་ཕྲེང་། །རྒྱལ་རྣམས་མཆོད་པར་འགྱུར་བར་ཤོག །འདི་འདྲའི་དགེ་བ་ཅུང་ཟད་ཅི་བསགས་པས། །རིས་བྲལ་ཐུབ་པའི་བསྟན་

པ་རྒྱས་པ་དང༌། །བསྟན་འཛིན་ཀུན་གྱི་བཞེད་དོན་ལྷུན་གྱིས་གྲུབ། །སྐུ་ཚེ་མཛད་ཕྲིན་ནུབ་མེད་འཕེལ་རྒྱས་ཤོག །ས་གསུམ་ཆོས་དུང་དཀར་པོའི་སྙན་སྒྲ་ཆེས། །མ་རིག་གཉིད་ལས་སྒྲོལ་མཛད་ཀཐོག་པའི། །རིང་ལུགས་ཕྱོགས་
དུས་ཀུན་ཏུ་ཁྱབ་པ་དང༌། །དཔལ་ལྡན་བླ་མའི་ཞབས་པད་བརྟན་གྱུར་ཅིག །བསམ་བཞིན་འགྲོ་བར་རྗེས་བཟུང་སྤྲུལ། །བདུད་འདུལ་ནུས་ལྡན་རྡོ་རྗེ་ཡི། །གསང་སྔགས་བསྟན་པའི་ཉི་མ་ཆེ། །ཡོངས་ཁྱབ་ཉིད་ཀྱིས་སྒྲོལ་བར་ཤོག
ཁོ་བོའང་སྐྱེ་བའི་ཐ་མར་མ་གྱུར་ཚེ། །བསྟན་དང་བསྟན་འཛིན་ཞམ་འབྲིང་འགྱུར་བ་དང༌། །ཟབ་མོའི་ཆོས་ལ་སྐྱེ་བར་འཕྲད་གྱུར་ནས། །ཡང་དག་བསྟན་པའི་སྙིང་པོ་ལོན་པར་ཤོག །མཐའ་ཡས་སེམས་ཅན་མ་སྤངས་མི་ལྡན་ཅིང་། །
ཀུན་ཡིག་གོང་མ་ཡིན་གྱི་གཤིས་མཐོང་ནས། །སྒྲིབ་པ་ཡེ་ཟད་མངོན་པར་ཡེ་སངས་རྒྱས། །ཀུན་བཟང་གཞི་ཀློང་གཅིག་ཏུ་ཕྱམས་བརྡལ་ཤོག །ཅེས་པ་འདི་ཡང་རྡོ་རྗེ་འཆང་ཆེན་པོ་དུ་མས་བཀའ་སྩལ་གསེར་གྱི་རྡོ་རྗེ་སྤྱི་བོར་སྤུད་པར་གྱུར་
པས་ལྷག་བསམ་ཅུང་ཞིག་མངའ་བའི་སློབ་འབངས་ཀྱི་ཐ་ཤལ་ཡུལ་འབྲི་རྒྱུད་དུ་སྐྱེས་པའི་བཙུན་གཟུགས་བྷ་དྲའི་མིང་གིས་གསང་སྔགས་རབ་བརྟན་གླིང་གི་ཡང་དབེན་ལྷུན་གྲུབ་རང་སྣང་གི་སྐྱེད་ཚལ་ཆེན་པོ་ནས་སྨིན་དྲུག་ཟླ་བ་བཟང་པོ་དྲུག་པ་ལ་

༄༅།  །རྫོགས་པར་བགྱིས་པའི་ཉེས་ལྟུང་དྲིན་ཆེན་རྗེ་ལ་བཤགས་ཤིང་ཕྱོགས་དུས་ཀུན་ཏུ་དགེ་ལེགས་ཀྱི་སྣང་བ་ཆེན་པོས་ཁྱབ་པར་ཤོག་ཅིག སརྦ་སུ་ཤྲཱི་བྷ་ཝ་ཏུ་ཏིཥྛ༔ མངྒ་ལཾ།། ། ཀཿཐོག་སི་ཏུ་བཞི་པ་ཨོ་
རྒྱན་བྱམས་པ་མི་འགྱུར་བཤད་སྒྲུབ་ཆོས་ཀྱི་ཉི་མས་རབ་རྒྱལ་ཆུ་རྟ་ལོར་གསར་བྲིས་བྱས་པའི་གཏེར་ཆེན་མཆོག་གི་དབང་ཆུ་དཔེ་པོད་འདི་མ་གཅིག་དཔལ་ལྡན་ལྷ་མོས་ལེགས་པར་སྲུངས་ཤིག། ཇི་སྲིད་བསྟན་པ་མ་རྫོགས་ཀྱི་བར་དུ་མི་ནུབ་པའི་
ཕྲིན་ལས་བསྒྲུབ་པར་གྱིས་ཤིག། ༈ སྔ་འགྱུར་བཀའ་གཏེར་གདམས་པའི་མཛོད་འཛིན་པའི། །དཔང་གྱུར་དམ་པའི་སྐྱེ་བོ་དབྱིངས་སུ་ཡལ། །མདོ་སྒྱུ་སེམས་
སོགས་རྒྱུད་སྡེ་རབ་འབྱམས་ཀྱི། །མན་ངག་སྦས་དོན་ཟབ་མོ་སྨག་ཏུ་ཡིབ། །བླ་ཆེན་མཁན་སྤྲུལ་རྒྱུ་སྐར་རབ་བཀྲ་ཡང་། །ཚད་ལྡན་མདོ་རྒྱུད་དཔེ་ཚོགས་
རི་བོང་འཛིན། །མི་འགྱང་ནུབ་རིར་ཡིབ་པའི་སྣང་བ་འདིས། །བདག་ཡིད་ཀུན་དའི་ཁྱེའུ་ཅིས་ཀྱང་བྲེལ། །རང་དོན་ཆོས་བརྒྱད་སྨག་གིས་མ་སྦག་པར།།

ལྷག་བསམ་སྐྱ་རེངས་དང་པོའི་ཉེར་དྲངས་པའི། །བཅུ་ཕྲག་རིག་མཛོད་འདབ་སྟོང་པདྨའི་གཉེན། །ཐུབ་བསྟན་གླིང་བཞིར་འཆར་བའི་ཡིད་སྨོན་བྱས། །སྔ་
འགྱུར་ཀཿཐོག་པ་དེའི་ཞབས་དྲུང་དུ། །སྐྱེས་ནས་ནམ་ཡང་མི་ནུབ་རིག་པའི་མཛོད། །མཁའ་ཁྱབ་ཕ་མ་འགྲོ་བ་མཐའ་དག་ཀུན། །འཁོར་བའི་རྒྱ་མཚོ་
སྒྲོལ་བའི་དཔལ་དུ་སྐྲུན།།
༄༅། །སྔ་འགྱུར་ཀཿཐོག་བཀའ་བསྟན་དཔེ་རྙིང་འཚོལ་བསྡུ་ལྷན་ཚོགས་ཀྱིས་འཚོལ་བསྡུད་བྱས།
༄༅། །སྔ་འགྱུར་ཀཿཐོག་བཅུ་ཕྲག་རིག་མཛོད་འགྲེམ་སྤེལ་ལྟེ་གནས་ནས་པར་དུ་བསྐྲུན།
༄༅། །དཀར་མཛེས་ཁུལ་བོད་བརྒྱུད་གཏེར་ཆོས་རིག་གནས་ལྷན་ཚོགས་ཀྱིས་དག་ཞུས་དང་སྒྲིག་སྦྱོར་བྱས། །
